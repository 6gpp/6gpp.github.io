<!DOCTYPE html>
<html lang="zh-CN">
<head>
  <meta charset="UTF-8">
<meta name="viewport" content="width=device-width">
<meta name="theme-color" content="#222"><meta name="generator" content="Hexo 6.0.0">

  <link rel="apple-touch-icon" sizes="180x180" href="/images/apple-touch-icon-next.png">
  <link rel="icon" type="image/png" sizes="32x32" href="/images/favicon.ico">
  <link rel="icon" type="image/png" sizes="16x16" href="/images/favicon.ico">
  <link rel="mask-icon" href="/images/logo.svg" color="#222">

<link rel="stylesheet" href="/css/main.css">



<link rel="stylesheet" href="https://cdnjs.cloudflare.com/ajax/libs/font-awesome/6.2.1/css/all.min.css" integrity="sha256-Z1K5uhUaJXA7Ll0XrZ/0JhX4lAtZFpT6jkKrEDT0drU=" crossorigin="anonymous">
  <link rel="stylesheet" href="https://cdnjs.cloudflare.com/ajax/libs/animate.css/3.1.1/animate.min.css" integrity="sha256-PR7ttpcvz8qrF57fur/yAx1qXMFJeJFiA6pSzWi0OIE=" crossorigin="anonymous">

<script class="next-config" data-name="main" type="application/json">{"hostname":"6gpp.github.io","root":"/","images":"/images","scheme":"Gemini","darkmode":false,"version":"8.14.0","exturl":false,"sidebar":{"position":"left","display":"post","padding":18,"offset":12},"copycode":{"enable":true,"style":null},"bookmark":{"enable":false,"color":"#222","save":"auto"},"mediumzoom":false,"lazyload":false,"pangu":false,"comments":{"style":"tabs","active":null,"storage":true,"lazyload":false,"nav":null},"stickytabs":false,"motion":{"enable":true,"async":false,"transition":{"menu_item":"fadeInDown","post_block":"fadeIn","post_header":"fadeInDown","post_body":"fadeInDown","coll_header":"fadeInLeft","sidebar":"fadeInUp"}},"prism":false,"i18n":{"placeholder":"搜索...","empty":"没有找到任何搜索结果：${query}","hits_time":"找到 ${hits} 个搜索结果（用时 ${time} 毫秒）","hits":"找到 ${hits} 个搜索结果"},"path":"/search.xml","localsearch":{"enable":true,"trigger":"auto","top_n_per_article":1,"unescape":false,"preload":false}}</script><script src="/js/config.js"></script>

    <meta name="description" content="所有在读书中度过的日子都是美好的">
<meta property="og:type" content="website">
<meta property="og:title" content="得月庵">
<meta property="og:url" content="https://6gpp.github.io/page/3/index.html">
<meta property="og:site_name" content="得月庵">
<meta property="og:description" content="所有在读书中度过的日子都是美好的">
<meta property="og:locale" content="zh_CN">
<meta property="article:author" content="得月庵主人">
<meta name="twitter:card" content="summary">


<link rel="canonical" href="https://6gpp.github.io/page/3/">



<script class="next-config" data-name="page" type="application/json">{"sidebar":"","isHome":true,"isPost":false,"lang":"zh-CN","comments":"","permalink":"","path":"page/3/index.html","title":""}</script>

<script class="next-config" data-name="calendar" type="application/json">""</script>
<title>得月庵</title>
  






  <script async defer data-website-id="" src=""></script>

  <script defer data-domain="" src=""></script>

  <noscript>
    <link rel="stylesheet" href="/css/noscript.css">
  </noscript>
</head>

<body itemscope itemtype="http://schema.org/WebPage" class="use-motion">
  <div class="headband"></div>

  <main class="main">
    <div class="column">
      <header class="header" itemscope itemtype="http://schema.org/WPHeader"><div class="site-brand-container">
  <div class="site-nav-toggle">
    <div class="toggle" aria-label="切换导航栏" role="button">
        <span class="toggle-line"></span>
        <span class="toggle-line"></span>
        <span class="toggle-line"></span>
    </div>
  </div>

  <div class="site-meta">

    <a href="/" class="brand" rel="start">
      <i class="logo-line"></i>
      <h1 class="site-title">得月庵</h1>
      <i class="logo-line"></i>
    </a>
      <p class="site-subtitle" itemprop="description">万卷古今消永日，一窗昏晓送流年</p>
  </div>

  <div class="site-nav-right">
    <div class="toggle popup-trigger" aria-label="搜索" role="button">
        <i class="fa fa-search fa-fw fa-lg"></i>
    </div>
  </div>
</div>



<nav class="site-nav">
  <ul class="main-menu menu"><li class="menu-item menu-item-home"><a href="/" rel="section"><i class="fa fa-home fa-fw"></i>首页</a></li><li class="menu-item menu-item-sitemap"><a href="/links/map.html" rel="section"><i class="fa fa-sitemap fa-fw"></i>阅历</a></li><li class="menu-item menu-item-tags"><a href="/tags/" rel="section"><i class="fa fa-tags fa-fw"></i>标签</a></li><li class="menu-item menu-item-about"><a href="/about/" rel="section"><i class="fa fa-user fa-fw"></i>关于</a></li>
      <li class="menu-item menu-item-search">
        <a role="button" class="popup-trigger"><i class="fa fa-search fa-fw"></i>搜索
        </a>
      </li>
  </ul>
</nav>



  <div class="search-pop-overlay">
    <div class="popup search-popup"><div class="search-header">
  <span class="search-icon">
    <i class="fa fa-search"></i>
  </span>
  <div class="search-input-container">
    <input autocomplete="off" autocapitalize="off" maxlength="80"
           placeholder="搜索..." spellcheck="false"
           type="search" class="search-input">
  </div>
  <span class="popup-btn-close" role="button">
    <i class="fa fa-times-circle"></i>
  </span>
</div>
<div class="search-result-container no-result">
  <div class="search-result-icon">
    <i class="fa fa-spinner fa-pulse fa-5x"></i>
  </div>
</div>

    </div>
  </div>

</header>
        
  
  <aside class="sidebar">

    <div class="sidebar-inner sidebar-overview-active">
      <ul class="sidebar-nav">
        <li class="sidebar-nav-toc">
          文章目录
        </li>
        <li class="sidebar-nav-overview">
          站点概览
        </li>
      </ul>

      <div class="sidebar-panel-container">
        <!--noindex-->
        <div class="post-toc-wrap sidebar-panel">
        </div>
        <!--/noindex-->

        <div class="site-overview-wrap sidebar-panel">
          <div class="site-author animated" itemprop="author" itemscope itemtype="http://schema.org/Person">
    <img class="site-author-image" itemprop="image" alt="得月庵主人"
      src="/images/avatar.jpg">
  <p class="site-author-name" itemprop="name">得月庵主人</p>
  <div class="site-description" itemprop="description">所有在读书中度过的日子都是美好的</div>
</div>
<div class="site-state-wrap animated">
  <nav class="site-state">
      <div class="site-state-item site-state-posts">
        <a href="/archives/">
          <span class="site-state-item-count">1234</span>
          <span class="site-state-item-name">日志</span>
        </a>
      </div>
      <div class="site-state-item site-state-categories">
          <a href="/categories/">
        <span class="site-state-item-count">8</span>
        <span class="site-state-item-name">分类</span></a>
      </div>
      <div class="site-state-item site-state-tags">
          <a href="/tags/">
        <span class="site-state-item-count">56</span>
        <span class="site-state-item-name">标签</span></a>
      </div>
  </nav>
</div>

        </div>
      </div>
    </div>

    
  </aside>


    </div>

    <div class="main-inner index posts-expand">

    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_06/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_06/" class="post-title-link" itemprop="url">绝妙好词 - 卷六</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-04-08 00:00:00" itemprop="dateCreated datePublished" datetime="2003-04-08T00:00:00+08:00">2003-04-08</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="李彭老"><a href="#李彭老" class="headerlink" title="李彭老"></a>李彭老</h2><p><center><font color="teal" size="+1">木兰花慢</font></center></p>

<p>　　正千门系柳，赐宫烛，散青烟。看秀靥芳唇，涂妆晕色，试尽春妍。田田满阶榆荚，弄轻阴、浅冷似秋天。随处饧香杏暖，燕飞斜亸秋千。朱弦几换华年，扶浅醉落红前。记旧时游冶，灯楼倚扇，水院移船。吟边梦云飞远，有题红、都在薛涛笺。听绝残箫倦笛，夜堂明月窥帘。</p>
<p><center><font color="teal" size="+1">壶中天 ‧ 登寄闲吟台</font></center></p>

<p>　　素飙荡碧，喜云飞寥廓、清透凉宇。倦鹊惊翻台榭迥，叶叶秋声归树。珠斗斜河，冰轮辗雾，万里青冥路。芗深屏翠，桂边满袖风露。烟外冷逼玻璃，渔郎歌杳，击空明归去。怨鹤知更莲漏悄，竹里筛金帘户。短发吹寒，闲情吟远，弄影花前舞。明年今夜，玉樽知醉何处。</p>
<p><center><font color="teal" size="+1">高阳台 ‧ 落梅</font></center></p>

<p>　　飘粉杯宽，盛香袖小，青青半掩苔痕。竹里遮寒，谁念减尽芳云？么凤叫晚吹晴雪，料水空、烟冷西泠。感凋零，残缕遗钿，迤逦成尘。东园曾趁花前约，记按筝筹酒，戏挽飞琼。环佩无声，草暗台榭春深。欲倩怨笛传清谱，怕断霞、难返吟魂。转销凝，点点随波，望极江亭。</p>
<p><center><font color="teal" size="+1">法曲献仙音 ‧ 官圃赋梅，继草窗韵</font></center></p>

<p>　　雲木槎枒，水葓摇落，瘦影半临清浅。翠羽迷空，粉容羞晓，年华柱弦频换。甚何逊风流在，相逢共寒晚。总依黯，念当时、看花游冶，曾锦缆移舟，宝筝随辇。池苑锁荒凉，嗟事逐、鸿飞天远。香径无人，甚苍藓、黄尘自满。听鸦啼春寂，暗雨萧萧吹怨。</p>
<p><center><font color="teal" size="+1">一萼红 ‧ 寄弁阳翁</font></center></p>

<p>　　过蔷薇，正风暄云淡，春去未多时。古岸停桡，单衣试酒，满眼芳草斜晖。故人老、经年赋别，灯晕里、相对夜何其。泛剡清愁，买花芳事，一卷新诗。流水孤帆渐远，想家山猿鹤，喜见重归。北阜寻幽，青津问钓，多情杨柳依依。最难忘、吟边旧雨，数菖蒲、老是来期。几夕相思梦蝶，飞绕苹溪。</p>
<p><center><font color="teal" size="+1">高阳台 ‧ 寄题荪壁山房</font></center></p>

<p>　　石筍埋雲，风篁啸晚，翠微高处幽居。缥简云签，人间一点尘无。绿深门户啼鹃外，看堆床、宝晋图书。尽萧闲，浴研临池，滴露研朱。旧时曾写桃花扇。弄霏香秀笔，春满西湖。松菊依然，柴桑自爱吾庐。冰弦玉麈风流在，更秋兰香染衣裾。照窗明，小字珠玑，重见欧虞。</p>
<p><center><font color="teal" size="+1">探芳讯 ‧ 湖上春游继草窗韵</font></center></p>

<p>　　对芳昼，甚怕冷添衣，伤春疏酒。正绯桃如火，相看自依旧。闲帘深掩梨花雨，谁问东阳瘦？几多时，涨绿莺枝，堕红鸳甃。堤上宝鞍骤，记草色薰晴，波光摇岫。苏小门前，题字尚存否？繁华短梦随流水，空有诗千首。更休言、张绪风流似柳。</p>
<p><center><font color="teal" size="+1">祝英台近</font></center></p>

<p>　　杏花初，梅花过，时节又春半。帘影飞梭，轻阴小庭院。旧时月底秋千，吟香醉玉，曾细听、歌珠一串。忍重见，描金小字题情，生绡合欢扇。老了刘郎，天远玉箫伴。几番莺外斜阳，栏干倚遍。恨杨花、遮愁不断。</p>
<p><center><font color="teal" size="+1">踏莎行 ‧ 题草窗十拟后</font></center></p>

<p>　　紫曲迷香，绿窗梦月，芳心如对春风说。蛮笺象管写新声，几番曾试琼壶觖。庾信书愁，江淹赋别，桃花红雨梨花雪。周郎先自足风流，何须更拟秦箫咽。</p>
<p><center><font color="teal" size="+1">浪淘沙</font></center></p>

<p>　　泼火雨初晴，草色青青。傍檐垂柳卖春饧。画舫载花花解语，绾燕吟鸾。箫鼓入西泠。一片轻阴。钿车罗盖竞归城。别有水窗人唤酒，弦月初生。</p>
<p><center><font color="teal" size="+1">四字令</font></center></p>

<p>　　兰汤晚凉，鸾钗半妆。红巾腻雪吹香，擘莲房赌双。罗纨素珰，冰壶露床。月移花影西厢，数流萤过墙。</p>
<p><center><font color="teal" size="+1">生查子</font></center></p>

<p>　　罗襦隐绣茸，玉合销红豆。深院落梅钿，寒峭收灯后。心事卜金钱，月上鹅黄柳。拜了夜香休，翠被听春漏。</p>
<hr>

<h2 id="李莱老"><a href="#李莱老" class="headerlink" title="李莱老"></a>李莱老</h2><p><center><font color="teal" size="+1">惜红衣 ‧ 寄弁阳翁</font></center></p>

<p>　　笛送西泠，帆过杜曲，昼阴芳绿。门巷清风，还寻故人书屋。苍华发冷，笑瘦影相看如竹。幽谷，烟树晓莺，诉经年愁独。残阳古木，书画归船，匆匆又南北。苹洲鸥鹭，素熟旧盟续。甚日浩歌招隐，听雨弁阳同宿。料重来时候，香荡几湾红玉。</p>
<p><center><font color="teal" size="+1">青玉案 ‧ 草窗词卷</font></center></p>

<p>　　吟情老尽江南句，几千万垂丝缕。花冷絮飞寒食路，渔烟鸥雨，燕昏莺晓，总入昭华谱。红衣妆靓凉生渚，环碧斜阳旧时树。拈叶分题觞咏处。荀香犹在，庾愁何许？云冷西湖赋。</p>
<p><center><font color="teal" size="+1">扬州慢 ‧ 琼花次韵</font></center></p>

<p>　　玉倚风轻，粉凝冰薄，土花祠冷无人。听吹箫月底，传暮草金城。笑红紫、纷纷成雨，溯空如蝶，肯堕珠尘。叹而今、杜郎还见，应赋悲春。佩环何许，纵无情、莺燕犹惊。怅朱槛香消，绿屏梦杳，肠断瑶琼。九曲迷楼依旧，沉沉夜、想觅行云。但荒烟幽翠，东风吹作秋声。</p>
<p><center><font color="teal" size="+1">谒金门</font></center></p>

<p>　　春意态，闲却远山横黛。香径莓苔嗟粉坏，凤靴双斗彩。折得花枝懒戴，犹恋鸳鸯飞盖。旧恨新愁都只在。东风吹柳带。</p>
<p><center><font color="teal" size="+1">浪淘沙</font></center></p>

<p>　　榆火换新烟。翠柳朱檐，东风吹得落花颠。帘影翠梭悬绣带，人倚秋千。犹忆十年前，西子湖边，斜阳催入画楼船。归醉夜堂歌舞月，拚却春眠。</p>
<p><center><font color="teal" size="+1">生查子</font></center></p>

<p>　　妾情歌柳枝，郎意怜桃叶。罗带绾同心，谁信愁千结。楼上数残更，马上看新月。绣被怨春寒，怕学鸳鸯叠。</p>
<p><center><font color="teal" size="+1">高阳台 ‧ 落梅</font></center></p>

<p>　　门掩香残，屏摇梦冷，珠钿糁缀芳尘。临水搴花，流来疑是行云。藓梢空挂凄凉月，想鹤归犹怨黄昏。黯消凝，人老天涯，雁影沉沉。断肠不在听横笛，在江皋解佩，翳玉飞琼。烟湿荒村，背春无限愁深。迎风点点飘寒粉，怅秋娘燕袖啼痕。更关情，青子悬枝，绿树成阴。</p>
<p><center><font color="teal" size="+1">木兰花 ‧ 寄题荪壁山房</font></center></p>

<p>　　向烟霞堆里，著吟屋最高层。望海日翻红，林霏散白，猿鸟幽深。双岑，倚天翠湿，看浮云收尽雨还晴。晓色千松逗冷，照人眼底长青。闲情，玉麈风生。摹茧字，校鹅经。爱静翻缃帙，芸台棐几，荷制兰樱。分明，晋人旧隐，掩岩扉月，午籁沉沉。三十六梯树杪，溯空遥想登临。</p>
<p><center><font color="teal" size="+1">清平乐</font></center></p>

<p>　　绿窗初晓。枕上闻啼鸟。不恨王孙归不早，只恨天涯芳草。锦书红泪千行，一春无限思量。折得垂杨寄与，丝丝都是愁肠。</p>
<p><center><font color="teal" size="+1">台城路 ‧ 寄弁阳翁</font></center></p>

<p>　　半空河影流云碎，亭皋嫩凉收雨。井叶还惊，江莲乱落，弦月初生商素。堂深几许？渐爽入云帱，翠绡千缕。纨扇恩疏，晚萤光冷照窗户。文园憔悴顿老，又西风暗换，丝鬓无数。灯外残碪，琴边瘦枕，一一情伤迟莫。故人倦旅，料渭水长安，感时吟苦。正自多愁，砌蛩终夜语。</p>
<p><center><font color="teal" size="+1">浪淘沙</font></center></p>

<p>　　宝押绣帘斜。莺燕谁家。银筝初试合琵琶。柳色春罗裁袖小，双戴桃花。芳草满天涯，流水韶华，晚风杨柳绿交加。闲倚栏杆无藉在，数尽归鸦。</p>
<p><center><font color="teal" size="+1">杏花天</font></center></p>

<p>　　年时中酒风流病，正雨暗、蘼芜深径。人家寒食烟初禁，狼藉梨花雪影。西湖梦、红沉翠冷，记舞板歌裙厮趁。斜阳苦与黄昏近，生怕画船归尽。</p>
<p><center><font color="teal" size="+1">小重山</font></center></p>

<p>　　画檐簪柳碧如城，一帘风雨里，过清明。吹箫门巷冷无声，梨花月，今夜负中庭。远岫敛修嚬，春愁吟入谱，付莺莺。红尘没马翠埋轮，西泠曲，欢梦絮飘零。</p>
<hr>

<h2 id="应法孙"><a href="#应法孙" class="headerlink" title="应法孙"></a>应法孙</h2><p><center><font color="teal" size="+1">霓裳中序第一</font></center></p>

<p>　　愁云翠万叠。露柳残蝉空抱叶，帘卷流苏宝结。乍庭户嫩凉，栏杆微月。玉纤胜雪，委素纨、尘锁香箧。思前事、莺期燕约，寂寞向谁说。悲切。漏签声咽，渐寒灺兰缸未灭。良宵长是间别，恨酒凝红绡，纷涴瑶玦。镜盟鸾影缺。吹笛西风数阕。无言久，和衣成梦，睡损缕金蝶。</p>
<p><center><font color="teal" size="+1">贺新郎</font></center></p>

<p>　　宿雾楼台湿，晓清初、花明柳润，燕飞莺集。旧约重来歌舞地，留得艳香娇色。又梦草、东风吹碧。午困腾腾春欲醉，对文楸、玉子无心拾。看蝶舞，傍花立。酒痕未醒愁先入，记年时翠楼寒浅，宝笙慵吸。想驻马河桥分别，恨轻竹风颿烟笠。早尘暗、华堂帘隙。倚尽黄昏人独自，望江南回雁归云急。凭付与，锦笺墨。</p>
<hr>

<h2 id="王亿之"><a href="#王亿之" class="headerlink" title="王亿之"></a>王亿之</h2><p><center><font color="teal" size="+1">高阳台</font></center></p>

<p>　　双桨敲冰，低篷护冷，扁舟晓渡西冷。回首吴山，微茫遥带重城。堤边几树垂杨柳，早嫩黄摇动春情。问孤鸿，何处飞来，共唤飘零。轻帆初落沙洲暝，渐潮痕雨渍，面色风皴。旅思羁愁，偏能老大行人。姮娥不管征途苦，甚夜深、尽照孤衾。想玉楼，犹凭栏杆，为我销凝。</p>
<hr>

<h2 id="余桂英"><a href="#余桂英" class="headerlink" title="余桂英"></a>余桂英</h2><p><center><font color="teal" size="+1">小桃红</font></center></p>

<p>　　芳草连天暮，斜日明汀渚。懊恨东风，恍如春梦，匆匆又去。早知人酒病更诗愁，镇轻随飞絮。宝镜空留恨，筝雁浑无据。门外当时，薄情流水，如今何处？正相思望断碧山云，又莺啼晚雨。</p>
<hr>

<h2 id="胡仲弓"><a href="#胡仲弓" class="headerlink" title="胡仲弓"></a>胡仲弓</h2><p><center><font color="teal" size="+1">谒金门</font></center></p>

<p>　　蛾黛浅，只为晚寒妆懒。润逼镜鸾红雾满，额花留半面。渐次梅花开偏，花外行人已远。欲寄一枝嫌梦短，湿云和恨翦。</p>
<hr>

<h2 id="尚希尹"><a href="#尚希尹" class="headerlink" title="尚希尹"></a>尚希尹</h2><p><center><font color="teal" size="+1">浪淘沙</font></center></p>

<p>　　结客去登楼，谁系兰舟？半篙清涨雨初收。把酒留春春不住，柳暗江头。老去怕闲愁，莫莫休休。晚来风恶下帘钩。试问落花随水去，还解西流？</p>
<hr>

<h2 id="柴望"><a href="#柴望" class="headerlink" title="柴望"></a>柴望</h2><p><center><font color="teal" size="+1">念奴娇</font></center></p>

<p>　　春来多困，正晷移帘影，银屏深闭。唤梦幽禽烟柳外，惊断巫山十二。宿酒初醒，新愁半解，恼得成憔悴。逢松雲鬓，不忺鸾镜梳洗。门外满地香风，残梅零乱，玉糁苍苔碎。乍暖乍寒浑莫拟，欲试罗衣犹未。斗草雕阑，买花深院，做踏青天气。晴鸠鸣处，一池昨夜春水。</p>
<hr>

<h2 id="朱藻"><a href="#朱藻" class="headerlink" title="朱藻"></a>朱藻</h2><p><center><font color="teal" size="+1">采桑子</font></center></p>

<p>　　障泥油壁人归后，满院花阴，楼影沉沉，中有伤春一片心。闲穿绿树寻梅子，斜日笼明，团扇风轻，一径杨花不避人。</p>
<hr>

<h2 id="黄铸"><a href="#黄铸" class="headerlink" title="黄铸"></a>黄铸</h2><p><center><font color="teal" size="+1">秋蕊香令</font></center></p>

<p>　　花外数声风定，烟际一痕月净。水晶屏小欹翠枕，院静鸣蛩相应。香销斜掩青铜镜，背灯影。空砧夜半和雁阵，秋在刘郎绿鬓。</p>
<hr>

<h2 id="王同祖"><a href="#王同祖" class="headerlink" title="王同祖"></a>王同祖</h2><p><center><font color="teal" size="+1">阮郎归</font></center></p>

<p>　　一帘疏雨细于尘，春寒愁杀人。桐花庭院近清明，新烟浮旧城。寻蝶梦，怯莺声，柳丝如妾情。丙丁帖子画教成。妆台求晚晴。</p>
<hr>

<h2 id="王茂孙"><a href="#王茂孙" class="headerlink" title="王茂孙"></a>王茂孙</h2><p><center><font color="teal" size="+1">高阳台 ‧ 春梦</font></center></p>

<p>　　迟日烘晴，轻烟缕昼，琐窗雕户慵开。人独春闲，金猊暖透兰煤。山屏缓倚珊瑚畔，任翠阴移过瑶阶。悄无声彩翅翩翩，何处飞来？片时千里江南路，被东风误引，还近阳台。腻雨娇云，多情恰喜徘徊。无端枝上啼鸠唤，便等闲、孤枕惊回。恶情怀，一院杨花、一径苍苔。</p>
<p><center><font color="teal" size="+1">点绛唇 ‧ 莲房</font></center></p>

<p>　　折断烟痕，翠蓬初离鸳鸯浦。玉纤相妒，翻被专房误。乍脱青衣，犹著轻罗护。多情处，芳心一缕，都为相思苦。</p>
<hr>

<h2 id="王易简"><a href="#王易简" class="headerlink" title="王易简"></a>王易简</h2><p><center><font color="teal" size="+1">齐天乐 ‧ 客长安赋</font></center></p>

<p>　　宫烟晓散春如雾，参差护晴窗户。柳色初分，饧香未冷，正是清明百五。临流笑语，映十二栏杆，翠嚬红妒。短帽轻鞍，倦游曾遍断桥路。东风为谁媚妩？岁华频感慨，双鬓何许！前度刘郎，三生杜牧，赢得征衫尘土。心期暗数，总寂寞当年，酒筹花谱。付与春愁，小楼今夜雨。</p>
<p><center><font color="teal" size="+1">酹江月</font></center></p>

<p>　　暗帘吹雨，怪西风梧井，凄凉何早。一寸柔情千万缕，临镜霜痕惊老。雁影关山，蛩声院宇，做就新怀抱。湘皋遗珮，故人空寄瑶草。已是摇落堪悲，飘零多感，那更长安道。衰草寒芜吟未尽，无那平烟残照。千古闲愁，百年往事不了，黄花笑，渔樵深处，满庭红叶休扫。</p>
<p><center><font color="teal" size="+1">庆宫春 ‧ 谢草窗惠词卷</font></center></p>

<p>　　庭草春迟，汀苹香老，数声珮悄苍玉。年晚江空，天寒日莫，壮怀聊寄幽独。倦游多感，更西北高楼送目。佳人不见，慷慨悲歌，夕阳乔木。紫霞洞窅云深，袅袅馀音，凤箫谁续？桃花赋在，竹枝词远，此恨年年相触。翠椾芳字，谩重省、当时顾曲。因君凝伫，依约吴山，半痕蛾绿。</p>
<hr>

<h2 id="张桂"><a href="#张桂" class="headerlink" title="张桂"></a>张桂</h2><p><center><font color="teal" size="+1">菩萨蛮</font></center></p>

<p>　　东风忽骤无人见，玉塘烟浪浮花片。步湿下香阶，苔粘金凤鞋。翠鬟愁不整，临水闲窥影。摘得野蔷薇，游蜂相趁归。</p>
<p><center><font color="teal" size="+1">浣溪沙</font></center></p>

<p>　　雨压杨花路半干。蜂遗花粉在栏杆，牡丹开尽正春寒。懒品么弦金雁并，瘦惊双钏玉鱼宽，新愁不放翠眉间。</p>
<hr>

<h2 id="张磐"><a href="#张磐" class="headerlink" title="张磐"></a>张磐</h2><p><center><font color="teal" size="+1">绮罗香 ‧ 渔浦有感</font></center></p>

<p>　　浦月窥檐，松泉漱枕，屏里吴山何处？暗粉疏红，依旧为谁匀注？都负了、燕约莺期，更闲却、柳烟花雨。纵十分、春到邮亭，赋怀应是断肠句。青青原上荠麦，还被东风无赖，翻成离绪。望极天西，惟有陇云江树。斜照带、一缕新愁，尽分付、暮潮归去。步闲阶、待卜心期，落花空细数。</p>
<p><center><font color="teal" size="+1">浣溪沙</font></center></p>

<p>　　习习轻风破海棠，秋千移影上回廊，昼长蝴蝶为谁忙？度柳早莺分暖绿，过花小燕带春香，满庭芳草又斜阳。</p>
<hr>

<h2 id="张林"><a href="#张林" class="headerlink" title="张林"></a>张林</h2><p><center><font color="teal" size="+1">唐多令</font></center></p>

<p>　　金勒鞚花骢，故山云雾中。翠苹洲、先有西风。可惜嫩凉时枕簟，都付与、旧山翁。双翠合眉峰，泪华分脸红。向樽前、何太匆匆？才是别离情便苦，都莫问、淡和浓。</p>
<p><center><font color="teal" size="+1">柳梢青 ‧ 灯花</font></center></p>

<p>　　白玉枝头，忽看蓓蕾，金粟珠垂。半颗安榴，一枝浓杏，五色蔷薇。何须羯鼓声催。银釭里、春工四时，却笑灯蛾，学他蜂蝶，照影频飞。</p>
<hr>

<h2 id="朱㫹孙"><a href="#朱㫹孙" class="headerlink" title="朱㫹孙"></a>朱㫹孙</h2><p><center><font color="teal" size="+1">真珠帘</font></center></p>

<p>　　春云做冷春知未？春愁在、碎雨敲花声里。海燕已寻踪，到画溪沙际。院落秋千杨柳外，待天气、十分晴霁。春市，又青帘巷陌，红芳歌吹。须信处处东风，又何妨对此，笼香觅醉。曲尽索余情，奈夜航催离。梦满冰衾身似寄，算几度、吴乡烟水。无寐，试明朝说与，西园桃李。</p>
<hr>

<h2 id="吴大有"><a href="#吴大有" class="headerlink" title="吴大有"></a>吴大有</h2><p><center><font color="teal" size="+1">点绛唇 ‧ 送李琴泉</font></center></p>

<p>　　江上旗亭，送君还是逢君处。酒阑呼渡，雲压沙鸥暮。漠漠萧萧，香冻梨花雨。添愁绪，断肠柔橹，相逐寒潮去。</p>
<hr>

<h2 id="张炎"><a href="#张炎" class="headerlink" title="张炎"></a>张炎</h2><p><center><font color="teal" size="+1">壶中天 ‧ 养拙园夜饮，客有弹箜篌者，即事以赋</font></center></p>

<p>　　瘦筇访隐，正繁阴闲锁，一壶幽绿。乔木苍寒图画古，窈窕人行韦曲。鹤响天高，水流花净，笑语通华屋。虚堂松外，夜深凉气吹烛。乐事杨柳楼心，瑶台月下，有生香堪掬。谁理商声帘外悄，萧飒悬珰鸣玉。一笑难逢，四愁休赋，任我云边宿。倚阑歌罢，露萤飞上秋竹。</p>
<p><center><font color="teal" size="+1">渡江云 ‧ 次赵元父韵</font></center></p>

<p>　　锦芗缭绕地，凉灯挂壁，帘影浪花斜。酒船归去后，转首河桥，那处认纹纱？重盟镜约，还记得、前度秦嘉。惟只有、叶题缄付，流不到天涯。惊嗟！十年心事，几曲栏杆，想萧郎声价。闲过了、黄昏时候，疏柳啼鸦。浦潮夜涌平沙白，溯断鸿、知落谁家？书又远，空江片月芦花。</p>
<p><center><font color="teal" size="+1">甘州 ‧ 饯草窗西归</font></center></p>

<p>　　记天风、飞珮紫霞边，顾曲万花深。怪相如游倦，少陵愁老，还叹飘零。短梦恍然今昔，故国十年心。回首三三径，松竹成阴。不恨片帆南浦，只恨翦灯听雨，谁伴孤吟？料瘦筇归后，闲锁北山云。是几番、柳边行色，是几番、同醉古园林。烟波远，笔床茶灶，何处逢君？</p>
<hr>

<h2 id="赵崇霄"><a href="#赵崇霄" class="headerlink" title="赵崇霄"></a>赵崇霄</h2><p><center><font color="teal" size="+1">东风第一枝</font></center></p>

<p>　　妒雪梅苏，迷烟柳醒，游丝轻飏新霁。卷帘看燕初归，步屟为花早起。春来犹浅，便做出、十分春意。喜凤钗、才卸珠幡，早换巧梳描翠。著数点、催花雨腻，更一阵、递香风细。小莺忺暖调声，嫩蝶试晴舞翅。清欢易失，怕轻负、年芳流水。好趁闲、共整吟鞯，日日访桃寻李。</p>
<hr>

<h2 id="范晞文"><a href="#范晞文" class="headerlink" title="范晞文"></a>范晞文</h2><p><center><font color="teal" size="+1">意难忘</font></center></p>

<p>　　清泪如铅，叹咸阳送远，露冷铜仙。岩花纷堕雪，津柳暗生烟。寒食後，莫江边。草色更芊芊。四十年，留春意绪，不似今年。山阴欲棹归船。暂停杯雨外，舞剑灯前。重逢应未卜，此别转堪怜。凭急管，倩繁弦，思苦调难传。望故乡，都将往事、付与啼鹃。</p>
<hr>

<h2 id="郑斗焕"><a href="#郑斗焕" class="headerlink" title="郑斗焕"></a>郑斗焕</h2><p><center><font color="teal" size="+1">新荷叶</font></center></p>

<p>　　乳鸭池塘，晴波漾绿鳞鳞。宿藕根香，夏来生意还新。蚨钱小、钿花贴翠，相间萍星。一番雨过，一番暗展圆青。鱼戏龟游，看来犹未胜情。因忆年时，垂钓曾约轻盈。玉人何处，关情是、半卷芳心。帘风一棹，鸳鸯催起歌声。</p>
<hr>

<h2 id="曹良史"><a href="#曹良史" class="headerlink" title="曹良史"></a>曹良史</h2><p><center><font color="teal" size="+1">江城子</font></center></p>

<p>　　夜香烧了夜寒生，掩银屏，理银筝。一曲春风，都是断肠声。杜宇欲啼杨柳外，愁似海，思如云。背灯暗卸乳鹅裙，酒初酲，梦初醒。兰炷香篝，谁为暖罗衾？二十四帘人悄悄，花影碎，月痕深。</p>
<hr>

<h2 id="董嗣杲"><a href="#董嗣杲" class="headerlink" title="董嗣杲"></a>董嗣杲</h2><p><center><font color="teal" size="+1">湘月</font></center></p>

<p>　　莲幽竹邃，旧池亭几处，多爱君子。醉玉吹香还认取，忙里得闲标致。心逐云帆，情随烟笛，高会知谁继？宵筵会启，蓦然身外浮世。因见杜牧疏狂，前缘梦里，谩蹙双眉翠。香满屏山春满几，炉拥麝焦禽睡。月落梅空，霜浓窗掩，两耳风声起。艳歌终散，输他鹤帐清寐。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_05/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_05/" class="post-title-link" itemprop="url">绝妙好词 - 卷五</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-04-07 00:00:00" itemprop="dateCreated datePublished" datetime="2003-04-07T00:00:00+08:00">2003-04-07</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="陈允平"><a href="#陈允平" class="headerlink" title="陈允平"></a>陈允平</h2><p><center><font color="teal" size="+1">绛都春</font></center></p>

<p>　　秋千倦倚，正海棠半坼，不耐春寒。殢雨弄晴，飞梭庭院。绣帘闲，梅妆欲试芳情懒。翠颦愁入眉弯。雾蝉香冷，霞绡泪揾，恨袭湘兰。悄悄池台步晚，任红薰杏靥，碧沁苔痕。燕子未来，东风无语又黄昏。琴心不度春云远，断肠难托啼鹃，夜深犹倚、垂杨二十四阑。</p>
<p><center><font color="teal" size="+1">瑞鹤仙</font></center></p>

<p>　　燕归帘半卷。正漏约，琼签笙调玉琯。蛾眉画来浅甚，春衫懒试，夜灯慵翦。香温梦暖，诉芳心、芭蕉未展。渺双波望极江空，二十四桥凭遍。葱茜银屏彩凤，雾帐金蝉，旧家坊院。烟花弄晚，芳草恨，断魂远。对东风、无语绿阴深处，时见飞红数片。算多情尚有，黄鹂向人见睆。</p>
<p><center><font color="teal" size="+1">思佳客</font></center></p>

<p>　　锦幄沉沉宝篆残，惜春无语倚栏杆。庭前芳草空惆怅，帘外飞花自往还。金屋静，玉箫闲，一樽芳酒驻红颜。东风落尽酴醿雪，满院清香夜不寒。</p>
<p><center><font color="teal" size="+1">恋绣衾</font></center></p>

<p>　　多情无语敛黛眉，寄相思偏仗柳枝。待折向樽前唱，奈东风吹做絮飞。归来醉抱琵琶睡，正酒醒、香尽漏移。无赖是梨花梦，被月明偏照翠帷。</p>
<p><center><font color="teal" size="+1">唐多令</font></center></p>

<p>　　休去采芙蓉，秋江烟水空。带斜阳、一片征鸿。欲顿闲愁无顿处，都著在、两眉峰。心事寄题红，画桥流水东。断肠人、无奈秋浓。回首层楼归去懒，早新月，挂梧桐。</p>
<p><center><font color="teal" size="+1">满江红 ‧ 和清真韵</font></center></p>

<p>　　目断烟江，相思字，难凭雁足。从别后，翠眉慵妩，素腰如束。困倚牙床春绣懒，钏金斜隐香腮肉。昼渐长，谁与对文枰，翻新局。枝上鹊，心期卜。芳草暗，西厢曲。谢多情海燕，伴愁华屋。明月空圆双蝶梦，彩雲难驻孤鸾宿。任画帘不卷玉钩闲，扬花扑。</p>
<p><center><font color="teal" size="+1">愁蕊香</font></center></p>

<p>　　晚酌宜城酒暖，玉软嫩红潮面。醉中窈窕度娇眼，不识愁深愁浅。绣窗一缕香绒线，系双燕。海棠满地夕阳远，明月笙歌别院。</p>
<p><center><font color="teal" size="+1">一落索</font></center></p>

<p>　　欲寄相思愁苦，倩流红去。泪花写不尽离怀，都化作、无情雨。渺渺暮云江树，淡烟横素。六桥飞絮，夕阳西尽，总地春归处。</p>
<p><center><font color="teal" size="+1">垂杨</font></center></p>

<p>　　银屏梦觉，渐浅黄嫩绿，一声莺小。细雨轻尘，建章初闭东风悄。依然千树长安道。翠云锁、玉窗深窈。断肠人、空倚斜阳，带旧愁多少。还是清明过了。任烟缕露条，碧纤青袅。恨隔天涯，几回惆怅苏堤晓。飞花满地谁为扫？甚薄幸、随波缥缈。纵啼鹃不唤春归，人自老。</p>
<hr>

<h2 id="张枢"><a href="#张枢" class="headerlink" title="张枢"></a>张枢</h2><p><center><font color="teal" size="+1">瑞鹤仙</font></center></p>

<p>　　卷帘人睡起，放燕子归来，商量春事。风光又能几？减芳菲、都在卖花声里。吟边眼底，披嫩绿、移红换紫。甚等闲、半委东风，半委小桥流水。还是苔痕湔雨，竹影留云，待晴犹未。兰舟静舣，西湖上多少歌吹。粉蝶儿守定落花不去，湿重寻香两翅。怎知人、一点新愁，寸心万里。</p>
<p><center><font color="teal" size="+1">风入松</font></center></p>

<p>　　春寒懒下碧云楼，花事等闲休。红绵湿透秋千索，记伴仙、曾倚娇柔。重叠黄金约臂，玲珑翠玉搔头。薰炉谁熨暖衣篝，消遣酒醒愁。旧巢未著新来燕，任珠帘不上琼钩。何处东风院宇，数声揭调甘州？</p>
<p><center><font color="teal" size="+1">南歌子</font></center></p>

<p>　　柳户朝云湿，花窗午篆清。东风未放十分晴。留恋海棠颜色，过清明。垒润栖新燕，笼深锁旧莺。琵琶可是不堪听。无奈愁人，把做断肠声。</p>
<p><center><font color="teal" size="+1">谒金门</font></center></p>

<p>　　春梦怯，人静玉闺平帖。睡起眉心端正帖，绰枝双杏叶。重整金泥蹀躞，红皱石榴裙褶。款步花阴寻蛱蝶，玉纤和粉捻。</p>
<p><center><font color="teal" size="+1">庆宫春</font></center></p>

<p>　　斜日明霞，残虹分雨，软风浅掠苹波。声冷瑶笙，情疏宝扇，酒醒无奈秋何，彩去轻散，漫敲缺、铜壶浩歌。眉痕留怨，依约远峰，学敛双蛾。银床露洗凉柯，屏掩香销，忍扫裀罗。楚驿梅边，吴江枫畔，庾郎从此愁多。草蛩喧砌，料催织、回文凤梭。相思遥夜，帘卷翠楼，月冷星河。</p>
<p><center><font color="teal" size="+1">壶中天 ‧ 月夕登绘幅堂，与筼房各赋一解</font></center></p>

<p>　　雁横回碧，渐烟收极浦，渔唱催晚。临水楼台乘醉倚，云引吟情闲远。露脚飞凉，山眉锁暝，玉宇冰奁满。平波不动，桂华底印清浅。应是琼斧修成，铅霜捣就，舞霓裳曲遍。窈窕西窗谁弄影？红冷芙蓉深苑。赋雪词工，留云歌断，偏惹文箫怨。人归鹤唳，翠帘十二空卷。</p>
<hr>

<h2 id="李演"><a href="#李演" class="headerlink" title="李演"></a>李演</h2><p><center><font color="teal" size="+1">摸鱼儿 ‧ 太湖</font></center></p>

<p>　　又西风、四桥疏柳，惊蝉相对秋语。琼荷万笠花云重，袅袅红衣如舞。鸿北去，渺岸芷汀芳，几点斜阳字。吴亭旧树，又系我扁舟，渔乡钓里，秋色淡归鹭。长干路，草莽疏烟断墅。商歌如写羁旅，丹溪翠岫登临事，苔屐尚粘苍士。鸥且住！怕月冷、吟魂婉冉空江暮。明灯暗浦，更短笛衔风，长云弄晚，天际画秋句。</p>
<p><center><font color="teal" size="+1">声声慢 ‧ 问梅孤山</font></center></p>

<p>　　轻鞯绣谷，柔屐烟堤，六年遗赏新续。小舫重来，惟有寒沙鸥熟。徘徊旧情易冷，但溶溶、翠波如縠。愁望远，甚雲销月老，莫山自绿。嚬笑人生悲乐，且听我樽前，渔歌樵曲。旧阁尘封，长得树阴如屋。凄凉五桥归路，载寒秀、一枝疏玉。翠袖薄，晚无言、空倚修竹。</p>
<p><center><font color="teal" size="+1">醉桃源 ‧ 题小扇</font></center></p>

<p>　　双鸳初放步云轻，香帘蒸未晴。杏镕暗泪结红冰，留春蝴蝶情。寒薄薄，日阴阴，锦鸠花底鸣。春怀一似草无凭，东风吹又生。</p>
<p><center><font color="teal" size="+1">南乡子 ‧ 夜宴燕子楼</font></center></p>

<p>　　芳水戏桃英，小滴燕支浸绿云。待觅琼觚藏彩信，流春，不似题红易得沉。天上许飞琼，吹下蓉笙染玉尘。可惜素鸾留不得，更深，误剪灯花断了心。</p>
<p><center><font color="teal" size="+1">八六子 ‧ 次筼房韵</font></center></p>

<p>　　乍鸥边，一番腴绿，流红又怨苹花。看晚吹约晴归路，夕阳分落渔家，轻云半遮。萦情芳草无涯，还报舞香一曲，玉瓢几许春华？正细柳青烟，旧时芳陌。小桃朱户，去年人面，谁知此日重来系马，东风淡墨欹鸦，黯窗纱，人归绿阴自斜。</p>
<p><center><font color="teal" size="+1">祝英台近 ‧ 次筼房韵</font></center></p>

<p>　　采芳苹，萦去橹，归步翠微雨。柳色如波，萦恨满烟浦。东君若是多情，未应花老，心已在、绿成阴处。困无语，柔被褰损梨云，闲修牡丹谱。妒粉争香，双燕为谁舞？年年红紫如尘，五桥流水，知送了、几番愁去。</p>
<hr>

<h2 id="莫仑"><a href="#莫仑" class="headerlink" title="莫仑"></a>莫仑</h2><p><center><font color="teal" size="+1">水龙吟</font></center></p>

<p>　　镜寒香歇江城路，今度见春全懒。断云过雨，花前歌扇，梅边酒盏。离思相欺，万丝萦绕，一襟销黯。但年光暗换，人生易感，西归水，南飞雁。也拟与愁排遣，奈江山遮拦不断。娇讹梦语，湿荧啼袖，迷心醉眼。绣毂华茵？锦屏罗荐，何时拘管？但良宵空有，亭亭霜月，作相思伴。</p>
<p><center><font color="teal" size="+1">玉楼春</font></center></p>

<p>　　绿杨芳径莺声小。帘幕烘香桃杏晓。余寒犹峭雨疏疏，好梦自惊人悄悄。凭君莫问情多少，门外江流罗带绕。直饶明日便相逢，已是一春闲过了。</p>
<p><center><font color="teal" size="+1">生查子</font></center></p>

<p>　　三两信凉风，七八分圆月。愁绪到今年，又与前年别。衾单容易寒，烛暗相将灭。欲识此时情，听取鸣蛩说。</p>
<p><center><font color="teal" size="+1">卜算子</font></center></p>

<p>　　红底过丝明，绿外飞绵小。不道东风上海棠，白地春归了。月笛曲栏，留露舄芳池绕。争得闲情似旧时，偏索檐花笑。</p>
<hr>

<h2 id="丁宥"><a href="#丁宥" class="headerlink" title="丁宥"></a>丁宥</h2><p><center><font color="teal" size="+1">水龙吟</font></center></p>

<p>　　雁风吹裂云痕，小楼一线斜阳影。残蝉抱柳，寒蛩入户，凄音忍听。愁不禁秋，梦还惊客，青灯孤枕。未更深早是，梧桐泫露，那更度，兰宵永。空叹银屏金井，醉乡醒、温柔乡冷。征尘倦扑，闲花谩舞，何心管领！葱指冰弦，蕙怀春锦，楚梅风韵。怅芙蓉城杳，蓝云依黯，锁巫峰瞑。</p>
<hr>

<h2 id="储泳"><a href="#储泳" class="headerlink" title="储泳"></a>储泳</h2><p><center><font color="teal" size="+1">齐天乐</font></center></p>

<p>　　东风一夜吹寒食，红片枝头犹恋。宿酒初醒，新吟未稳，凭久栏杆留暖。将春买断，恨苔径榆阶，翠钱难贯。陌上秋千，相逢谁认旧时伴。轻衫粉痕褪了，丝缘馀梦在，良宵偏短。柳线轻烟，莺梭织雾，一片旧愁新怨。慵拈象管，待寄与深情，怎凭双燕。不似杨花，解随人去远。</p>
<hr>

<h2 id="赵汝迕"><a href="#赵汝迕" class="headerlink" title="赵汝迕"></a>赵汝迕</h2><p><center><font color="teal" size="+1">清平乐</font></center></p>

<p>　　初莺细雨，杨柳低愁缕。烟浦花桥如梦里，犹记倚楼别语。小屏依旧围香，恨抛薄醉残妆。判却寸心双泪，为他花月凄凉。</p>
<hr>

<h2 id="楼扶"><a href="#楼扶" class="headerlink" title="楼扶"></a>楼扶</h2><p><center><font color="teal" size="+1">水龙吟 ‧ 次清真梨花韵</font></center></p>

<p>　　素娥洗尽繁妆，夜深步月秋千地。轻腮晕玉，柔肌笼粉，缁尘敛避。霁雪留香，晓云同梦，昭阳宫闭。怅仙园路杳，曲栏人寂，疏雨湿，盈盈泪。未放游蜂叶底，怕春归，不禁狂吹。象床困倚，冰魂微醒，莺声唤起。愁对黄昏，恨催寒食，满襟离思。想千红过尽，一枝独冷，把梅花比。</p>
<p><center><font color="teal" size="+1">菩萨蛮</font></center></p>

<p>　　丝丝杨柳莺声近。晚风吹过秋千影。寒色一帘轻，灯残梦不成。耳边消息在。笑指花梢待。又是不归来，满庭花自开。</p>
<hr>

<h2 id="史介翁"><a href="#史介翁" class="headerlink" title="史介翁"></a>史介翁</h2><p><center><font color="teal" size="+1">菩萨蛮</font></center></p>

<p>　　柳丝轻飏黄金楼，织成一片纱窗雨。斗合做春愁，因慵熏玉篝。莫寒罗袖薄，社雨催花落。先自为诗忙，蔷薇一阵香。</p>
<hr>

<h2 id="周端臣"><a href="#周端臣" class="headerlink" title="周端臣"></a>周端臣</h2><p><center><font color="teal" size="+1">木兰花慢 ‧ 送人之官九华</font></center></p>

<p>　　霭芳阴未解，乍天气、过元宵。讶客袖犹寒，吟窗易晓，春色无聊。梅梢尚留顾藉，滞东风、未肯雪轻飘。知道诗翁欲去，递香要送兰桡。清标，会上丛霄，千里阻、九华遥。料今朝别后，他时有梦，应梦今朝。河桥柳，愁未醒，赠行人、又恐越魂销。留取归来系马，翠长千缕柔条。</p>
<p><center><font color="teal" size="+1">玉楼春</font></center></p>

<p>　　华堂帘幕飘香雾。一搦楚腰轻束素。翩跹舞态燕还惊，绰约妆容花尽妒。樽前谩咏高唐赋，巫峡雲深留不住。重来花畔倚栏杆，愁满栏杆无倚处。</p>
<hr>

<h2 id="杨子咸"><a href="#杨子咸" class="headerlink" title="杨子咸"></a>杨子咸</h2><p><center><font color="teal" size="+1">木兰花慢 ‧ 雨中荼蘼</font></center></p>

<p>　　紫凋红落后，忽十丈玉虬横。望众绿帷中，蓝田璞碎，鲛室珠倾。柔条系风无力，更不禁、连日峭寒清。空与蝶圆香梦，枉教莺诉春情。深深苔径悄无人。栏槛湿香尘。叹宝髻蓬松，粉铅狼藉，谁管飘零！不愁素云易散，恨此花开后更无春！安得胡床月夜，玉醅满蘸瑶英？</p>
<hr>

<h2 id="汤恢"><a href="#汤恢" class="headerlink" title="汤恢"></a>汤恢</h2><p><center><font color="teal" size="+1">二郎神 ‧ 用徐幹臣韵</font></center></p>

<p>　　琐窗睡起，闲伫立、海棠花影。记翠楫银塘，红牙金缕，杯泛梨花冷。燕子衔来相思字，道玉瘦、不禁春病。应蝶粉半销，鸦云斜坠，暗尘侵镜。还省，香痕碧唾，春衫都凝。悄一似荼蘼，玉肌翠帔，消得东风唤醒。青杏单衣，杨花小扇，闲却晚春风景。最苦是、蝴蝶盈盈弄晚，一帘风静。</p>
<p><center><font color="teal" size="+1">倦寻芳</font></center></p>

<p>　　饧箫吹暖，蜡烛分烟，春思无限。风到楝花，二十四番吹遍。烟湿浓堆杨柳色，昼长闲坠梨花片。悄帘栊，听幽禽对语，分明如翦。记旧日，西湖行乐，载酒寻春，十里尘软。背后腰肢，仿佛画图曾见。宿粉残香随梦冷，落花流水和天远。但如今，病厌厌，海棠池馆。</p>
<p><center><font color="teal" size="+1">满江红</font></center></p>

<p>　　小院无人，正梅粉、一阶狼藉。疏雨过，溶溶天气，早如寒食。啼鸟惊回芳草梦，肙风吹浅桃花色。漫玉炉、沈水熨春衫，花痕碧。绿縠水，红香陌。紫桂棹，黄金勒。怅前欢如梦，后游何日？酒醒香消人自瘦，天空海阔春无极。又一林、新月照黄昏，梨花白。</p>
<p><center><font color="teal" size="+1">祝英台近</font></center></p>

<p>　　宿酲苏，春梦醒，沉水冷金鸭。落尽桃花，无人扫红雪。渐催煮酒园林，单衣庭院，春又到断肠时节。恨离别。长忆人立荼蘼，珠帘卷香月。几度黄昏，琼枝为谁折。都将千里芳心，十年幽梦，分付与、一声啼鴂。</p>
<p><center><font color="teal" size="+1">祝英台近 ‧ 中秋</font></center></p>

<p>　　月如冰，天似水，冷浸画栏湿。桂树风前，醲香半狼藉。此翁对此良宵，别无可恨，恨只恨古人头白。洞庭窄。谁道临水楼台，清光最先得？万里乾坤，元无片云隔。不妨彩笔云笺，翠尊冰酝，自管领、一庭秋色。</p>
<p><center><font color="teal" size="+1">八声甘州</font></center></p>

<p>　　摘青梅荐酒，甚残寒，犹怯苎萝衣。正柳腴花瘦，绿云冉冉，红雪霏霏。隔屋秦筝依约，谁品春词？回首繁华梦，流水斜晖。寄隐孤山山下，但一瓢饮水，深掩苔扉。羡青山有思，白鹤忘机。怅年华、不禁骚首，又天涯、弹泪送春归。销魂远，千山啼鴂，十里荼蘼。</p>
<hr>

<h2 id="何光大"><a href="#何光大" class="headerlink" title="何光大"></a>何光大</h2><p><center><font color="teal" size="+1">谒金门</font></center></p>

<p>　　天似水，池上藕花风起。隔岸垂杨青到地，乱萤飞又止。露湿玉阑闲倚。人静自生凉意。泛碧沈朱供晚醉，月斜才去睡。</p>
<hr>

<h2 id="赵溍"><a href="#赵溍" class="headerlink" title="赵溍"></a>赵溍</h2><p><center><font color="teal" size="+1">临江仙 ‧ 西湖春泛</font></center></p>

<p>　　堤曲朱墙近远，山明碧瓦高低。好风二十四花期。骄骢穿柳去，文益挟春飞。箫鼓晴雷殷殷，笑歌香雾霏霏，闲情不受酒禁持。断桥无立处，斜日欲归时。</p>
<p><center><font color="teal" size="+1">吴山青 ‧ 水仙</font></center></p>

<p>　　金璞明，玉璞明，小小杯柈翠袖擎。满将春色盛。仙珮鸣，玉珮鸣，雪月花中过洞庭。此时人独清。</p>
<hr>

<h2 id="赵淇"><a href="#赵淇" class="headerlink" title="赵淇"></a>赵淇</h2><p><center><font color="teal" size="+1">谒金门</font></center></p>

<p>　　吟望直，春在栏干咫尺。山插玉壶花倒立，雪明天混碧。晓露丝丝琼滴。虚揭一帘云湿。犹有残梅黄半壁，香随流水急。</p>
<hr>

<h2 id="毛珝"><a href="#毛珝" class="headerlink" title="毛珝"></a>毛珝</h2><p><center><font color="teal" size="+1">浣溪纱 ‧ 桂</font></center></p>

<p>　　绿玉枝头一粟黄，碧纱帐里梦魂香。晓风和月步新凉。吟倚画栏怀李贺，笑持玉斧恨吴刚。素娥不嫁为谁妆。</p>
<hr>

<h2 id="潘希白"><a href="#潘希白" class="headerlink" title="潘希白"></a>潘希白</h2><p><center><font color="teal" size="+1">大有 ‧九日</font></center></p>

<p>　　戏马台前，采花篱下，问岁华、还是重九，恰归来、南山翠色依旧。帘栊昨夜听风雨，都不似、登临时候。一片宋玉情怀，十分卫郎清瘦。红萸佩，空对酒。砧杆动微寒，暗欺罗袖。秋已无多，早是败荷衰柳。强整帽檐欹侧，曾经向、天涯搔首。几回忆，故国莼鲈，霜前雁後。</p>
<hr>

<h2 id="李珏"><a href="#李珏" class="headerlink" title="李珏"></a>李珏</h2><p><center><font color="teal" size="+1">击梧桐 ‧ 别西湖社友</font></center></p>

<p>　　枫叶浓於染，秋正老，江上征衫寒浅。又是秦鸿过，霁烟外，写出离愁几点。年来岁去，朝生暮落，人似吴潮展转。怕听阳关曲，奈短笛唤起，天涯清远。双屐行春，扁舟啸晚，忆著鸥湖莺苑。鹤帐梅花屋，霜月後，记把山扉牢掩。惆怅明朝何处，故人相望，但碧雲半敛。定苏堤重来时候，芳草如翦。</p>
<p><center><font color="teal" size="+1">木兰花慢 ‧ 寄豫章故人</font></center></p>

<p>　　故人知健否？又过了、一番秋。记十载心期，苍苔茅屋，杜若芳洲。天遥梦飞不到，但滔滔、岁月水东流。南浦春波旧别，西山暮雨新愁。吴钩，光透黑貂裘，客思晚悠悠。更何处相逢，残更听雁，落日呼鸥。沧江白云无数，约他年、携手上扁舟。鸦阵不知人意，黄昏飞向城头。</p>
<hr>

<h2 id="利登"><a href="#利登" class="headerlink" title="利登"></a>利登</h2><p><center><font color="teal" size="+1">风入松</font></center></p>

<p>　　断芜幽树际烟平，山外更山青。天南海北知何极？年年是、匹马孤征。看尽好花结子，暗惊新笋成林。岁华情事苦相寻，弱雪鬓毛侵。十千斗酒悠悠醉，斜河界、白日云心。孤鹤尽边天阔，清猿啼处山深。</p>
<hr>

<h2 id="曹邍"><a href="#曹邍" class="headerlink" title="曹邍"></a>曹邍</h2><p><center><font color="teal" size="+1">玲珑四犯 ‧ 荼蘼应制</font></center></p>

<p>　　一架幽芳，自过了梅花，犹占清绝。露叶檀心，香满万条晴雪。肌素净洗铅华，似弄玉、乍离瑶阙。看翠虬、白凤飞舞，不管暮烟啼鴂。酒中风格天然别。记唐宫、赐樽芳冽。玉蕤唤得余春住，犹醉迷飞蝶。天气乍雨乍晴，长是伴牡丹时节。夜散琼楼宴，金铺深掩，一庭春月。</p>
<hr>

<h2 id="刘澜"><a href="#刘澜" class="headerlink" title="刘澜"></a>刘澜</h2><p><center><font color="teal" size="+1">庆宫春 ‧ 重登峨眉亭感旧</font></center></p>

<p>　　春翦绿波，日明金渚，镜光尽浸寒碧。喜溢双蛾，迎风一笑，两情依旧脉脉。那时同醉，锦袍湿、乌纱欹侧。英游何在？满目青山，飞下孤白。片帆谁上天门，我亦明朝，是天门客。平生高兴，青莲一叶，从此飘然八极。矶头绿树，见白马、书生破敌。百年前事，欲问东风，酒醒长笛。</p>
<p><center><font color="teal" size="+1">端鹤仙 ‧ 海棠</font></center></p>

<p>　　向阳看未足。更露立栏杆，日高人独。江空佩鸣玉，问烟鬟霞脸，为谁膏沭。情闲景淑。嫁东风、无媒自卜。凤台高，贪伴吹笙，惊下九天霜鹄。红蹙。花开不到，杜老溪庄，已公茅屋，山城水国。欢易断、梦难续。记年时马上，人酣花醉，乐奏开元旧曲。夜归来，驾锦漫天，绛纱万烛。</p>
<p><center><font color="teal" size="+1">齐天乐 ‧ 吴兴郡宴遇旧人</font></center></p>

<p>　　玉钗分向金华后，回头路迷仙苑。落翠惊风，流红逐水，谁信人间重见？花深半面，尚歌得新词、柳家三变。绿叶阴阴，可怜不似那时看。刘郎今度更老，雅怀都不到，书带题扇。花信风高，苕溪月冷，明日云帆天远。尘缘较短，怪一梦轻回，酒阑歌散。别鹤惊心，感时花泪溅。</p>
<hr>

<h2 id="张龙荣"><a href="#张龙荣" class="headerlink" title="张龙荣"></a>张龙荣</h2><p><center><font color="teal" size="+1">摸鱼儿</font></center></p>

<p>　　又吴尘暗斑吟袖，西湖深处能浣。晴云片片平波影，飞趁棹歌声远。回首唤，仿佛记春风共载斜阳岸。轻携分短。怅柳密藏桥，烟浓断径，隔水语音换。思量偏，前度高阳酒伴。离踪悲事何限！双峰塔露书空颖。情共暮鸦盘转。归思懒，悄不似、留眠水国莲花畔。灯帘晕满，正蠹帙重繙，沉煤半冷，风雨闭宵馆。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_04/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_04/" class="post-title-link" itemprop="url">绝妙好词 - 卷四</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-04-06 00:00:00" itemprop="dateCreated datePublished" datetime="2003-04-06T00:00:00+08:00">2003-04-06</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="吴文英"><a href="#吴文英" class="headerlink" title="吴文英"></a>吴文英</h2><p><center><font color="teal" size="+1">八声甘州 ‧ 陪庾幕诸公秋登灵岩</font></center></p>

<p>　　渺空烟四远，是何年、青天坠长星。幻苍崖雲树，名娃金屋，残霸宫城。箭径酸风射眼，剑水染花腥。时靸双鸳响，廊叶秋声。宫里吴王沉醉，倩五湖倦客，独钓醒醒。问苍波无语，华发奈山青。水涵空、阁凭高处，送乱鸦、斜日落渔汀。连呼酒，上琴台去，秋与云平。</p>
<p><center><font color="teal" size="+1">声声慢 ‧ 闰重九饮郭园</font></center></p>

<p>　　檀栾金碧，婀娜蓬莱，游云不蘸芳洲。露柳霜莲，十分点缀残秋。新弯画眉未稳，似含羞，低度墙头。愁送远，驻西台车马，共惜临流。知道池亭多宴，掩庭花，长是惊落秦讴。腻粉阑干，犹闻凭袖香留。输他翠涟拍甃，瞰新妆时浸明眸。帘半卷，带黄花、人在小楼。</p>
<p><center><font color="teal" size="+1">青玉案</font></center></p>

<p>　　短亭芳草长亭柳，记桃叶、烟江口。今日江村重载酒，残杯不到，乱红青冢，满地闲春绣。翠阴曾摘梅枝嗅，还忆秋千玉葱手。红索倦将春去后，蔷薇花落，故园蝴蝶，粉薄残香瘦。</p>
<p><center><font color="teal" size="+1">青玉案</font></center></p>

<p>　　新腔一唱双金斗，正霜落、分甘手，已是红窗人倦绣。春词裁烛，夜香温被，怕减银壶漏。吴天雁晓云飞后，百感情怀顿疏酒。彩扇何时翻翠袖？歌边拚取，醉魂和梦，化作梅边瘦。</p>
<p><center><font color="teal" size="+1">好事近</font></center></p>

<p>　　飞露洒银床，叶叶怨梧啼碧。蕲竹粉连香汗，是秋来陈迹。藕丝空缆宿湖船，梦阔水云窄。还紧鸳鸯不住，老红香月白。</p>
<p><center><font color="teal" size="+1">唐多令</font></center></p>

<p>　　何处合成愁，离人心上秋，纵芭蕉不雨也飕飕。都道晚凉天气好，有明月，倦登楼。年事梦中休，花空烟水流，燕辞归客尚淹留。垂柳不萦裙带住，漫长是系行舟。</p>
<p><center><font color="teal" size="+1">高阳台 ‧ 落梅</font></center></p>

<p>　　宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭院黄昏，月冷栏杆。寿阳宫里愁鸾镜。问谁调玉髓，暗补香瘢？细雨归鸿，孤山无限春寒。离魂难倩招清些，梦缟衣、解佩溪边。最愁人，啼鸟清明，叶底青圆。</p>
<p><center><font color="teal" size="+1">杏花天 ‧ 重午</font></center></p>

<p>　　幽欢一梦成炊黍，知绿暗、汀菰几度。竹西歌断芳尘去，宽尽经年臂缕。梅黄后，林梢更雨。小池面，啼红怨暮。当时明月重生处，楼上宫眉在否。</p>
<p><center><font color="teal" size="+1">风入松</font></center></p>

<p>　　听风听雨过清明，愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。西园日日扫林亭，依旧赏新晴。黄蜂频扑秋千索，有当时，纤手香凝。惆怅双鸳不到，幽阶一夜苔生。</p>
<p><center><font color="teal" size="+1">朝中措</font></center></p>

<p>　　晚妆慵理瑞云盘。针线停灯前。燕子不归帘卷，海棠一夜孤眠。踏青人散，遗钿满路，雨打秋千。尚有落花寒在，绿杨未褪青绵。</p>
<p><center><font color="teal" size="+1">西江月 ‧ 青梅枝上晚花</font></center></p>

<p>　　枝袅一痕雪在，叶藏几豆春浓。玉奴最晚嫁东风，来结梨花幽梦。香力添薰罗被，瘦肌犹怯冰绡。绿阴青子老溪桥，羞见东邻娇小。</p>
<p><center><font color="teal" size="+1">浪淘沙</font></center></p>

<p>　　灯火雨中船，客思绵绵。离亭春草又秋烟，似与轻鸥盟未了，来去年年。往事一潸然，莫过西园。凌波香断绿苔钱，燕子不知春事改，时立秋千。</p>
<p><center><font color="teal" size="+1">高阳台 ‧ 丰乐楼分韵得如字</font></center></p>

<p>　　修竹凝妆，垂杨驻马，凭阑浅画成图。山色谁题，楼前有雁斜书。东风紧送斜阳下，弄旧寒、晚酒醒余。自销凝，能几花前，顿老相如。伤春不在歌楼上，在镫前欹枕，雨外熏炉。怕有游船，临流可奈清癯。飞红若到西湖底，搅翠澜、总是愁鱼。莫重来、吹尽香绵，泪满平芜。</p>
<p><center><font color="teal" size="+1">思佳客</font></center></p>

<p>　　迷蝶无踪晓梦沉，寒香深闭小庭心。欲知湖上春多少，但看楼前柳浅深。愁自遣，酒孤斟。一帘芳景燕同吟。杏花宜带斜阳看，几阵东风晚又阴。</p>
<p><center><font color="teal" size="+1">采桑子慢 ‧ 九日</font></center></p>

<p>　　桐敲露井，残照西窗人起。怅玉手、曾携乌纱，笑整风欹。水叶沉红，翠微云冷雁慵飞。楼高莫上，魂销正在，摇落江蓠。走马断桥，玉台妆榭，罗帕香遗。欢人老、长安镫外，愁换秋衣。醉把茱萸，细看清泪湿芳枝。重阳重处，寒花怨蝶，新月东篱。</p>
<p><center><font color="teal" size="+1">三姝媚 ‧ 过都城旧居有感</font></center></p>

<p>　　湖山经醉惯，渍春衫，啼痕酒痕无限。久客长安，叹断襟零袂，涴尘谁浣。紫曲门荒，沿败井、风摇青蔓。对语东邻，犹是曾巢，谢堂双燕。春梦人间须断，但怪得当时，梦缘能短。绣屋秦筝，傍海棠偏爱，夜深开宴。舞歇歌沉，花未减，红颜先变。伫久河桥，欲向斜阳泪满。</p>
<hr>

<h2 id="翁元龙"><a href="#翁元龙" class="headerlink" title="翁元龙"></a>翁元龙</h2><p><center><font color="teal" size="+1">水龙吟 ‧ 雪霁登吴山见沧阁闻城中箫鼓声</font></center></p>

<p>　　画楼红湿斜阳，素妆褪出山眉翠。街声暮起，尘侵镫户，月来舞地。宫柳招莺，水荭飘雁，隔年春意。黯梨云散作，人间好梦。琼箫在，锦屏底。乐事轻随流水，暗兰消作花心计。情丝万轴，因春织就，愁罗恨绮。昵枕迷香，占帘看夜，旧游经醉。任孤山剩雪，残梅渐懒，跨东风骑。</p>
<p><center><font color="teal" size="+1">风流子 ‧ 闻桂花怀西湖</font></center></p>

<p>　　天阔玉屏空，轻雲弄，淡墨画秋容。正凉挂半蟾，酒醒窗下，露催新雁，人在山中。又一片、好秋花占了，香换却西风。箫女夜归，帐栖青凤，镜娥妆冷，钗坠金虫。西湖花深窈，闲庭砌曾占，席地歌钟。载取断云归去，几处房栊。恨小帘灯暗，粟肌消瘦。薰炉烟减，珠袖玲珑。三十六宫清梦，还与谁同？</p>
<p><center><font color="teal" size="+1">醉桃源 ‧ 柳</font></center></p>

<p>　　千丝风雨万丝晴，年年长短亭。暗黄看到绿成阴，春由他送迎。莺思重，燕愁轻，如人离别情。绕湖烟冷罩波明，画船移玉笙。</p>
<p><center><font color="teal" size="+1">谒金门</font></center></p>

<p>　　莺树暖，弱絮欲成芳茧。流水惜花流不远。小桥红欲满。原上草，迷离苑，金勒晚风嘶断。等得日长春又短，愁深山翠浅。</p>
<p><center><font color="teal" size="+1">绛都春 ‧ 秋晚海棠与黄菊盛开</font></center></p>

<p>　　花娇半面。记蜜烛夜阑，同醉深院。夜袖粉香，犹未经年，如年远。玉颜不趁秋容换，但换却春游同伴。梦回前度，邮亭倦客，又拈笺管。慵按梁州旧曲，怕离柱断弦，惊破金雁。霜被睡浓，不比花前。良宵短。秋娘羞占东离畔，待说与深宫幽怨。恨他情淡，陶郎旧缘较浅。</p>
<p><center><font color="teal" size="+1">郑楷 ‧ 诉衷情</font></center></p>

<p>　　酒旗摇曳柳花天，莺语软於绵。碎绿未盈芳沼，倒影蘸秋千。奁玉燕，套金蝉，负华年。试问归期，是酴醿后，是牡丹前？</p>
<hr>

<h2 id="黄孝迈"><a href="#黄孝迈" class="headerlink" title="黄孝迈"></a>黄孝迈</h2><p><center><font color="teal" size="+1">湘春夜月</font></center></p>

<p>　　近清明，翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存？空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。</p>
<p><center><font color="teal" size="+1">水龙吟</font></center></p>

<p>　　闲情小院沉吟，草深柳密帘空翠。风檐夜响，残灯慵剔，寒轻怯睡。店舍无烟，关山有月，梨花满地。二十年好梦，不曾圆合，而今老，都休矣。谁共题诗秉烛，两厌厌、天涯别袂。柔肠一寸，七分是恨，三分是泪。芳信不来，玉箫尘染，粉衣香退。待问春，怎把千红，换得一池绿水。</p>
<hr>

<h2 id="江开"><a href="#江开" class="headerlink" title="江开"></a>江开</h2><p><center><font color="teal" size="+1">浣溪沙</font></center></p>

<p>　　手捻花枝忆小蘋，绿窗空锁旧时春，满楼飞絮一筝尘。素约未传双燕语，离愁还入卖花声，十分春事倩行云。</p>
<p><center><font color="teal" size="+1">杏花天</font></center></p>

<p>　　谢娘庭院通芳径，四无人、花梢转影。几番心事无凭准，等得青春过尽。秋千下、佳期又近。算毕竟沉吟未稳。不成又是教人恨，待倩杨花去问。</p>
<hr>

<h2 id="谭宣子"><a href="#谭宣子" class="headerlink" title="谭宣子"></a>谭宣子</h2><p><center><font color="teal" size="+1">谒金门</font></center></p>

<p>　　人病酒，生怕日高催绣。昨夜新番花样瘦，旋描双蝶凑。闲凭绣床呵手，却说春愁还又。门外东风吹绽柳。海棠花厮勾。</p>
<p><center><font color="teal" size="+1">江城子 ‧ 咏柳</font></center></p>

<p>　　嫩黄初染绿初描。倚春娇，索春饶。燕外莺边，想见万丝摇。便作无情终软美，天赋与，眼眉腰。短长亭外短长桥。驻金镳，系兰桡。可爱风流年纪可怜宵。办得重来攀折後，烟雨暗，不辞遥。</p>
<hr>

<h2 id="陈逢辰"><a href="#陈逢辰" class="headerlink" title="陈逢辰"></a>陈逢辰</h2><p><center><font color="teal" size="+1">乌夜啼</font></center></p>

<p>　　月痕未到朱扉。送郎时，暗里一汪儿泪，没人知。揾不住，收不聚，被风吹。吹作一天愁雨、损花枝。</p>
<p><center><font color="teal" size="+1">西江月</font></center></p>

<p>　　杨柳雪融滞雨，酴醿玉软欺风。飞英簌簌扣雕栊，残蝶归来粉重。罨画扇，题尘掩，绣花沙，带寒笼。送春先自费啼红，更结疏云秋梦。</p>
<hr>

<h2 id="楼采"><a href="#楼采" class="headerlink" title="楼采"></a>楼采</h2><p><center><font color="teal" size="+1">瑞鹤仙</font></center></p>

<p>　　冻痕销梦草，又招得春归，旧家池沼。园扉掩寒峭，倩谁将花信，遍传深窈？追游趁早，便裁却轻衫短帽。任残梅飞满溪桥，和月醉眠清晓。年小，青丝纤手，彩胜娇鬟，赋情谁表？南楼信杳，江云重，雁归少。记冲香嘶马，流红回岸，几度绿杨残照。想暗黄依旧东风，灞陵古道。</p>
<p><center><font color="teal" size="+1">玉漏迟</font></center></p>

<p>　　絮花寒食路，晴丝罥日，绿阴吹雾。客帽欺风，愁满画船烟浦。彩柱秋千散后，怅尘锁、燕帘莺户。从间阻，梦云无准，鬓霜如许。夜永绣阁藏娇，记掩扇传歌，翦灯留语。月约星期，细把花须频数。弹指一襟幽恨，谩空趁，啼鹃声诉。深院宇，黄昏杏花微雨。</p>
<p><center><font color="teal" size="+1">法曲献仙音</font></center></p>

<p>　　花匣么弦，象奁双陆，旧日留欢情意。梦到银屏，恨裁兰烛，香篝夜阑鸳被。料燕子重来地，桐阴锁窗绮。倦梳洗。晕芳钿，自羞鸾镜。罗袖冷，烟柳画阑半倚。浅雨压荼コ，指东风芳事余几。院落黄昏，怕春莺、惊笑憔悴。倩柔红约定，唤取玉箫同醉。</p>
<p><center><font color="teal" size="+1">好事近</font></center></p>

<p>　　人去玉屏闲，逗晓柳丝风急。帘外杏花细雨，罥春红愁湿。单衣初试麹尘罗，中酒病无力。应是绣床慵困倚，秋千斜立。</p>
<p><center><font color="teal" size="+1">二郎神</font></center></p>

<p>　　露床转玉，唤睡醒、绿云梳晓。正倦立银屏，新宽衣带，生怯轻寒料峭。闷绝相思无人问，但怨入、墙阴啼鸟。嗟露屋锁春，晴风暄昼，柳轻梅小。人悄，日长谩忆，秋千嬉笑。怅烬冷炉薰，花深莺静，帘箔微红醉袅。带结留诗，粉痕销帕，情远窃香年少。凝恨极，尽日凭高，目断淡烟芳草。</p>
<p><center><font color="teal" size="+1">玉楼春</font></center></p>

<p>　　东风破晓寒成阵，曲锁沉香簧语嫩。凤钗敲枕玉声圆，罗袖拂屏金缕褪。云头雁影占来信，歌底眉尖萦浅晕。淡烟疏柳一帘春，细雨遥山千叠恨。</p>
<hr>

<h2 id="奚岊"><a href="#奚岊" class="headerlink" title="奚岊"></a>奚岊</h2><p><center><font color="teal" size="+1">芳草 ‧ 南屏晚钟</font></center></p>

<p>　　笑湖山，纷纷歌舞花边，如梦如薰。响烟惊落日，长桥芳草外，客愁醒。天风送远，向两山、唤醒痴云。犹自有、迷林去鸟，不信黄昏。销凝。油车归後，一眉新月，独印湖心。蕊宫相答处，空岩虚谷应，猿语香林。正酣红紫梦，便市朝、有耳谁听。怪玉兔金乌不换，只换愁人。</p>
<p><center><font color="teal" size="+1">华胥引 ‧ 中秋紫霞席上</font></center></p>

<p>　　澄空无际，一幅轻绡，素秋弄色。翦翦天风，飞飞万里，吹净遥碧。想玉杵芒寒，听佩环无迹，圆缺何心，有心偏向歌席。多少情怀，甚年年、共怜今夕？蕊宫珠殿，还吟飘香秀笔。隐约霓裳声度，认紫霞楼笛。独鹤归来，更无清梦成觅。</p>
<hr>

<h2 id="赵闻礼"><a href="#赵闻礼" class="headerlink" title="赵闻礼"></a>赵闻礼</h2><p><center><font color="teal" size="+1">千秋岁</font></center></p>

<p>　　莺啼晴昼，南国春如绣。飞絮眼，凭阑袖。日长花片落，睡起眉山斗。无个事，沉烟一缕腾金兽。千里空回首，两地厌厌瘦。春去也，归来否？五更楼外月，双燕门前柳。人不见，秋千院落清明后。</p>
<p><center><font color="teal" size="+1">鱼游春水</font></center></p>

<p>　　青楼临远水，楼上东风飞燕子。玉钩珠箔，密密锁红关翠。剪胜裁幡春日戏，簇柳簪花元夜醉。闲忆旧欢，漫撩新泪。罗帕啼痕未洗，愁见同心双凤翅。长安十日轻寒，春衫未试。过尽征鸿知几许？不寄萧郎书一纸。愁肠断也，个人知未？</p>
<p><center><font color="teal" size="+1">风入松</font></center></p>

<p>　　麹尘风雨乱春晴，花重寒轻。珠帘卷上还重下，怕东风、吹散歌声。棋倦杯频昼永，粉香花艳清明。十分无处著闲情，来觅娉婷。蔷薇误罥寻春袖，倩柔荑、为补香痕。苦恨啼鹃惊梦，何时翦烛重盟。</p>
<p><center><font color="teal" size="+1">水龙吟 ‧ 水仙花</font></center></p>

<p>　　几年埋玉蓝田，绿云翠水烘春暖。衣薰麝馥，袜罗尘沁，凌波步浅。钿碧搔头，腻黄冰脑，参差难翦。乍声沉素瑟，天风佩冷，蹁跹舞，霓裳遍。湘浦盈盈月满。抱相思夜寒肠断。含香有恨，招魂无路，瑶琴写怨。幽韵凄凉，莫江空渺，数峰清远。粲迎风一笑，持花酹酒，结南枝伴。</p>
<p><center><font color="teal" size="+1">隔浦莲近</font></center></p>

<p>　　愁红飞眩醉眼，日淡芭蕉卷。帐掩屏香润，杨花扑春云暖。啼鸟惊梦远，芳心乱，照影收奁晚。画眉懒，微醒带困，离情中酒相半。裙腰粉瘦，怕按六么歌板。帘卷层楼探旧燕，肠断花枝和闷重捻。</p>
<p><center><font color="teal" size="+1">贺新郎 ‧ 茧</font></center></p>

<p>　　池馆收新雨，耿幽丛，流光几点，半侵疏户。入夜凉风吹不灭，冷焰微茫暗度。碎影落，仙盘秋露。漏断长门空照泪，袖纱寒，映竹无心顾。孤枕掩，残灯炷。练囊不照诗人苦。夜沉沉，拍手相亲，騃儿痴女。栏外扑来，罗扇小，谁在风廊笑语，竞戏踏金钗双股。故苑荒凉悲旧赏，怅寒芜，衰草隋宫路。同磷火，遍秋圃。</p>
<hr>

<h2 id="施岳"><a href="#施岳" class="headerlink" title="施岳"></a>施岳</h2><p><center><font color="teal" size="+1">水龙吟</font></center></p>

<p>　　翠鳌涌出沧溟，影横栈壁迷烟墅。楼台对起，栏杆重凭，山川自古。梁苑平芜，汴堤疏柳，几番晴雨。看天低四远，江空万里，登临处，分吴楚。两岸花飞絮舞，度春风满城箫鼓。英雄暗老，昏潮晓汐，归帆过橹。淮水东流，塞云北渡，夕阳西去。正凄凉望极，中原路杳，月来南浦。</p>
<p><center><font color="teal" size="+1">清平乐</font></center></p>

<p>　　水摇花暝，隔岸炊烟冷。十里垂杨摇嫩影，宿酒和愁都醒。</p>
<p><center><font color="teal" size="+1">解语花</font></center></p>

<p>　　云容冱雪，莫色添寒，楼台共临眺。翠丛深窅。无人处、数蕊弄春犹小。幽姿谩好，遥相望、含情一笑。花解语，因甚无言？心事应难表。莫待墙阴暗老，称琴边月夜，笛里霜晓，护香须早。东风度，咫尺画阑琼沼。归来梦绕，歌云坠，依然惊觉。想恁时，小几银屏，冷未了。</p>
<p><center><font color="teal" size="+1">兰陵王</font></center></p>

<p>　　柳花白，飞入青烟巷陌。凭高处、愁锁断桥，十里东风正无力。西湖路咫尺，犹阻仙源信息。伤心事、还似去年，中酒恹恹度寒食。闲窗掩春寂。但粉指留红，茸唾凝碧。歌尘不散蒙香泽，念鸾孤金镜，雁空瑶瑟。芳时凉夜尽怨忆。梦魂省难觅。鳞鸿，渺踪迹，纵罗帕亲题，锦字谁织？缄情欲寄重城隔，又流水斜照，倦箫残笛。楼台相望，对莫色，恨无极。</p>
<p><center><font color="teal" size="+1">曲游春 ‧ 清明湖上</font></center></p>

<p>　　画舸西泠路，占柳阴花影，芳意如织。小楫冲波度麹尘，扇底粉香帘隙。岸转斜阳隔，又过尽别船箫笛。傍断桥、翠绕红围，相对半篙晴色。顷刻，千山暮碧，向沽酒楼前，犹击金勒。乘月归来，正梨花夜缟，海棠烟幂，院宇明寒食。醉乍醒，一庭春寂。任满身露湿东风，欲眠未得。</p>
<p><center><font color="teal" size="+1">步月 ‧ 茉莉</font></center></p>

<p>　　玉宇薰风，宝阶明月，翠丛万点晴雪。炼霜不就，散广寒霏屑。采珠蓓、绿萼露滋，嗔银艳，小莲冰洁。花痕在、纤指嫩痕，素英重结。枝头香未绝。还是过中秋，丹桂时节。醉乡冷境，怕翻成消歇。玩芳味、春焙旋熏，贮秾韵、水沉频爇。堪怜处，输与夜凉睡蝶。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_03/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_03/" class="post-title-link" itemprop="url">绝妙好词 - 卷三</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-04-05 00:00:00" itemprop="dateCreated datePublished" datetime="2003-04-05T00:00:00+08:00">2003-04-05</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="刘克庄"><a href="#刘克庄" class="headerlink" title="刘克庄"></a>刘克庄</h2><p><center><font color="teal" size="+1">摸鱼儿 ‧ 海棠</font></center></p>

<p>　　甚春来、冷烟凄雨，朝朝迟了芳信。蓦然作暖晴三日，又觉万姝娇困。天怎忍。潘令老，不成也没看花分。才情减尽，怅玉局飞仙，石湖绝笔，辜负这风韵。倾城色，懊恼佳人薄命，墙头岑寂谁问？东风日暮无聊赖，吹得燕支成粉。君细认，花共酒，古来二事天尤吝。年光去迅。漫绿叶成阴，青苔满地，做取异时恨。</p>
<p><center><font color="teal" size="+1">卜算子 ‧ 海棠为风雨所损</font></center></p>

<p>　　片片蝶衣轻，点点猩红小。道是天公不惜花，百种千般巧。朝见树头繁，暮见枝头少。道是天工果惜花，雨洗风吹了。</p>
<p><center><font color="teal" size="+1">清平乐</font></center></p>

<p><sub>　　顷在维扬，陈师文参议家舞姬绝妙，为赋此词。</sub></p>
<p>　　宫腰束素，只怕能轻举。好筑避风台护取，莫遣惊鸿飞去。一团香玉温柔，笑颦俱有风流。贪与萧郎眉语，不知舞错伊州。</p>
<p><center><font color="teal" size="+1">生查子 ‧ 灯夕戏陈敬叟</font></center></p>

<p>　　繁灯夺霁华，戏鼓侵明灭。物色旧时同，情味中年别。浅画镜中眉，深拜楼中月。人散市声收，渐入愁时节。</p>
<hr>

<h2 id="吴潜"><a href="#吴潜" class="headerlink" title="吴潜"></a>吴潜</h2><p><center><font color="teal" size="+1">满江红 ‧ 金陵乌衣园</font></center></p>

<p>　　柳带榆钱，又还过、清明寒食。天一笑、满园罗绮，满城箫笛。花树得晴红欲染，远山过雨青如滴。问江南池馆有谁来？江南客。乌衣巷，今犹昔。乌衣事，今难觅。但年年燕子，晚烟斜日。抖擞一春尘土债，悲凉万古英雄迹。且芳樽随分趁芳时，休虚掷。</p>
<p><center><font color="teal" size="+1">南柯子</font></center></p>

<p>　　池水凝新碧，阑花驻老红。有人独倚画桥东。手把一枝杨柳系春风。鹊伴游丝坠，蜂粘落蕊空。秋千庭院小帘栊，多少闲情闲绪雨声中。</p>
<hr>

<h2 id="尹焕"><a href="#尹焕" class="headerlink" title="尹焕"></a>尹焕</h2><p><center><font color="teal" size="+1">霓裳中序第一 ‧ 茉莉</font></center></p>

<p>　　青颦粲素靥，海国仙人偏耐热。餐尽香风露屑，便万里凌空，肯凭莲叶。盈盈步月，悄似怜轻去瑶阙。人何在，忆渠痴小，点点爱轻撧。愁绝，旧游轻别，忍重看锁香金箧。凄凉今夜簟席，怕杳杳诗魂真化风蝶。冷香清到骨，梦十里，梅花霁雪。归来也，厌厌心事，自共素娥说。</p>
<p><center><font color="teal" size="+1">眼儿媚</font></center></p>

<p>　　垂杨袅袅蘸清漪，明绿染春丝。市桥紧马，旗亭沽酒，无限相思。云梳雨洗风前舞，一好百般宜。不知为甚，落花时节，都是颦眉。</p>
<p><center><font color="teal" size="+1">唐多令 ‧ 苕溪有牧之之感</font></center></p>

<p>　　蘋末转清商，溪声供夕凉。缓传杯，催唤红妆。慢绾乌云新浴罢，裙拂地，水沉香。歌短旧情长，重来惊鬓霜。怅绿阴青子成双！说著前欢佯不睬，飏莲子，打鸳鸯。</p>
<hr>

<h2 id="赵以夫"><a href="#赵以夫" class="headerlink" title="赵以夫"></a>赵以夫</h2><p><center><font color="teal" size="+1">忆旧游慢 ‧ 荷花</font></center></p>

<p>　　望红蕖影里，冉冉斜阳，十里沙平。唤起江湖梦，向沙鸥住处。细说前盟。水乡六月无暑，寒玉散清冰，笑老去心情，也将醉眼，镇为花青。亭亭步明镜，似月浸华清。人在秋庭。照夜银河落，想粉香湿露，恩泽亲承。十洲缥缈何许，风引彩舟行。尚忆得西施余情，袅袅烟水汀。</p>
<hr>

<h2 id="姚镛"><a href="#姚镛" class="headerlink" title="姚镛"></a>姚镛</h2><p><center><font color="teal" size="+1">谒金门</font></center></p>

<p>　　吟院静，迟日自行花影。熏透水沉云满鼎，晚妆窥露井。飞絮游丝无定，误了莺莺相等。欲唤海棠教睡醒，奈何春不肯。</p>
<hr>

<h2 id="罗椅"><a href="#罗椅" class="headerlink" title="罗椅"></a>罗椅</h2><p><center><font color="teal" size="+1">柳梢青</font></center></p>

<p>　　萼绿华身，小桃花扇，安石榴裙。子野闻歌，周郎顾曲，曾恼夫君。悠悠羁旅愁人。似零落、青天断云。何处销魂？初三夜月，第四桥春。</p>
<hr>

<h2 id="方岳"><a href="#方岳" class="headerlink" title="方岳"></a>方岳</h2><p><center><font color="teal" size="+1">江神子 ‧ 牡丹</font></center></p>

<p>　　窗绡深掩护芳尘，翠眉颦，越精神。几雨几晴，做得这些春。切莫近前轻著语，题品错，怕花嗔。碧壶难贮玉粼粼，碎苔茵，晚风频。吹得酒痕，如洗一番新。只恨谪仙浑懒却，辜负却，倚阑人。</p>
<hr>

<h2 id="杨伯岩"><a href="#杨伯岩" class="headerlink" title="杨伯岩"></a>杨伯岩</h2><p><center><font color="teal" size="+1">踏莎行</font></center></p>

<p><sub>　　雪中疏寮借阁帖，更以薇露送之。</sub></p>
<p>　　梅观初花，蕙庭残叶，当时惯听山阴雪。东风吹梦到清都，今年雪比年前别。重酿宫醪，双钩官帖，伴翁一笑成三绝。夜深何用对青藜，窗前一片蓬莱月。</p>
<hr>

<h2 id="周晋"><a href="#周晋" class="headerlink" title="周晋"></a>周晋</h2><p><center><font color="teal" size="+1">点绛唇 ‧ 访牟存叟南漪钓隐</font></center></p>

<p>　　午梦初回，卷帘尽放春愁去。昼长无侣。自对黄鹂语。絮影蘋香，春在无人处。移舟去，未成新句，一研梨花雨。</p>
<p><center><font color="teal" size="+1">清平乐</font></center></p>

<p>　　图书一室，香暖垂帘密。花满翠壶熏研席，睡觉满窗晴日。手寒不了残棋，篝香细勘唐碑。无酒无诗情绪，欲梅欲雪天时。</p>
<p><center><font color="teal" size="+1">柳梢青 ‧ 杨花</font></center></p>

<p>　　似雾中花，似风前雪，似雨馀雲。本自无情，点萍成绿，却又多情。西湖南陌东城，甚管定年年送春。薄幸东风，薄情游子，薄命佳人。</p>
<hr>

<h2 id="杨缵"><a href="#杨缵" class="headerlink" title="杨缵"></a>杨缵</h2><p><center><font color="teal" size="+1">八六子 ‧ 牡丹次白云韵</font></center></p>

<p>　　怨残红，夜来无赖，雨催春去匆匆。但暗水新流芳恨，蝶凄蜂惨，千林嫩绿迷空。那知国色还逢，柔弱华清扶倦，轻盈洛浦临风。细认得、凝妆点脂匀粉，露蝉耸翠，蕊金团玉成丛。几许愁随笑解，一声歌转春融。眼朦胧，凭阑干半醒醉中。</p>
<p><center><font color="teal" size="+1">一枝春 ‧ 除夕</font></center></p>

<p>　　竹爆惊春，竞喧填、夜起千门箫鼓。流苏帐暖，翠鼎缓腾香雾。停杯未举。奈刚要、送年新句。应自有、歌字清圆，未夸上林莺语。从他岁穷日暮。纵闲愁、怎减刘郎风度？屠苏办了，迤逦柳欺梅妒。宫壶未晓，早骄马、绣车盈路。还又把月夜花朝，自今细数。</p>
<p><center><font color="teal" size="+1">被花恼 ‧ 自度腔</font></center></p>

<p>　　疏疏宿雨酿寒轻，帘幕静垂清晓。宝鸭微温瑞烟少。檐声不动，春禽对语，梦怯频惊觉。欹珀枕，倚银床，半窗花影明东照。惆怅夜来风，生怕娇香混瑶草。披衣便起，小径回廊，处处多行到。正千红万紫竞芳妍，又还似、年时被花恼。蓦忽地，省得而今双鬓老！</p>
<hr>

<h2 id="翁孟寅"><a href="#翁孟寅" class="headerlink" title="翁孟寅"></a>翁孟寅</h2><p><center><font color="teal" size="+1">齐天乐 ‧ 元夕</font></center></p>

<p>　　红香十里铜驼梦，如今旧游重省。节序飘零，欢娱老大，慵立灯光蟾影。伤心对景。怕回首东风，雨晴难准。曲巷幽坊，管弦一片笑相近。飞棚浮动翠葆，看金钗半溜，春妒红粉。凤辇鳌山，云收雾敛，迤逦铜壶漏迥。霜风渐紧，展一幅青绡，争悬孤镜。带醉扶归，晓酲春梦稳。</p>
<p><center><font color="teal" size="+1">烛影摇红</font></center></p>

<p>　　楼倚春城，锁窗曾共巢春燕。人生好梦逐春风，不似杨花健。旧事如天渐远，奈情丝、牵愁未断。镜尘埋恨，带粉栖香，曲屏寒浅。环佩空归，故园羞见桃花面。轻烟残照下栏杆，独自疏帘卷。一信狂风又晚，海棠花、随风满院。乱鸦归后，杜宇啼时，一声声怨。</p>
<p><center><font color="teal" size="+1">阮郎归</font></center></p>

<p>　　月高楼外柳花明，单衣怯露零。小桥灯影落残星，寒烟蘸水萍。歌袖窄，舞鬟轻，梨花梦满城。落红啼鸟两无情，春愁添晓酲。</p>
<hr>

<h2 id="赵汝茪"><a href="#赵汝茪" class="headerlink" title="赵汝茪"></a>赵汝茪</h2><p><center><font color="teal" size="+1">梅花引</font></center></p>

<p>　　对花时节不曾欢，见花残，任花残。小约帘栊，一面受春寒。题破玉椾双喜鹊，香烬冷，绕云屏，浑是山。待眠未眠，事万千。也问天，也恨天。髻儿半偏，绣裙儿宽了还宽。自取红毡，重坐暖金船。惟有月知君去处，今夜月，照秦楼，第几间？</p>
<p><center><font color="teal" size="+1">梦江南</font></center></p>

<p>　　帘不卷，细雨熟樱桃。数点霁霞天又晓，一痕凉月酒初消，风紧絮花高。萧闲处，磨尽少年豪。昨梦醉来骑白鹿，满湖春水段家桥，濯发听吹箫。</p>
<p><center><font color="teal" size="+1">恋绣衾</font></center></p>

<p>　　柳丝空有万千条，系不住、溪头画桡，想今宵也对新月，过轻寒何处小桥？玉箫台榭春多少？溜啼痕盈、脸霞未消。怪别来燕支慵傅，被东风偷在杏梢。</p>
<p><center><font color="teal" size="+1">汉宫春</font></center></p>

<p>　　著破荷衣，笑西风吹我，又落西湖。湖间旧时饮者，今与谁俱？山山映带，似携来、画卷重舒。三十里、芙蓉步障，依然红翠相扶。一目清无留处，任屋浮天上，身集空虚。残烧夕阳过雁，点点疏疏。故人老大，好襟怀、消减全无。慢赢得、秋声两耳，冷泉亭下骑驴。</p>
<p><center><font color="teal" size="+1">如梦令</font></center></p>

<p>　　小砑红绫笺纸，一字一行春泪。封了更亲题，题了又还坼起。归未？归未？好个瘦人天气。</p>
<hr>

<h2 id="冯去非"><a href="#冯去非" class="headerlink" title="冯去非"></a>冯去非</h2><p><center><font color="teal" size="+1">喜迁莺</font></center></p>

<p>　　凉生遥渚，正绿芰擎霜，黄花招雨。雁外渔灯，蛩边蟹舍，绛叶表秋来路。世事不离双鬓，远梦偏欺孤旅。送望眼，但凭舷微笑，书空无语。慵看清镜里。十载征尘，长把朱颜污。借箸清油，挥毫紫塞，旧事不堪重举！间阔故山猿鹤，冷落同盟鸥鹭。倦游也，便樯云柂月，浩歌归去。</p>
<hr>

<h2 id="许棐"><a href="#许棐" class="headerlink" title="许棐"></a>许棐</h2><p><center><font color="teal" size="+1">鹧鸪天</font></center></p>

<p>　　翠凤金鸾绣欲成。沈香亭下款新晴。绿随杨柳阴边去，红踏桃花片上行。莺意绪，蝶心情，一时分付小银筝。归来玉醉花柔困，月滤窗纱约半更。</p>
<p><center><font color="teal" size="+1">琴调相思引</font></center></p>

<p>　　组绣盈箱锦满机，倩人缝作护花衣。恐花飞去，无复上芳枝。已恨远山迷望眼，不须更画远山眉。正无聊赖，雨外一鸠啼。</p>
<p><center><font color="teal" size="+1">后庭花</font></center></p>

<p>　　一春不识西湖面，翠羞红倦。雨窗和泪摇湘管，意长笺短。知心惟有雕梁燕，自来相伴。东风不管琵琶怨，落花吹遍。</p>
<hr>

<h2 id="陆叡"><a href="#陆叡" class="headerlink" title="陆叡"></a>陆叡</h2><p><center><font color="teal" size="+1">瑞鹤仙</font></center></p>

<p>　　湿云黏雁影，望征路，愁迷离绪难整。千金买光景，但疏钟催晓，乱鸦啼暝。花悰暗省，许多情、相逢梦境。便行云都不归来，也合寄将音信。孤迥。盟鸾心在，跨鹤程高，后期无准。情丝待翦，翻惹得，旧时恨。怕天教何处，参差双燕，还染残朱剩粉。对菱花与说相思，看谁瘦损。</p>
<hr>

<h2 id="萧泰来"><a href="#萧泰来" class="headerlink" title="萧泰来"></a>萧泰来</h2><p><center><font color="teal" size="+1">霜天晓角 ‧ 梅</font></center></p>

<p>　　千霜万雪，受尽寒磨折。赖是生来瘦硬，浑不怕角吹彻。清绝影也别，知心惟有月。元没春风情性，如何共、海棠说。</p>
<hr>

<h2 id="赵希迈"><a href="#赵希迈" class="headerlink" title="赵希迈"></a>赵希迈</h2><p><center><font color="teal" size="+1">八声甘州 ‧ 竹西怀古</font></center></p>

<p>　　寒云飞，万里一番秋，一番搅离怀。向隋堤跃马，前时柳色，今度蒿莱。锦缆残香在否，枉被白鸥猜。千古扬州梦，一觉庭槐。歌吹竹西难问，拚菊边醉著，吟寄天涯。任红楼踪迹，茅屋染苍苔。几伤心桥东片月，趁夜潮浪恨入秦淮。潮回处，引西风恨，又渡江来。</p>
<hr>

<h2 id="赵崇磻"><a href="#赵崇磻" class="headerlink" title="赵崇磻"></a>赵崇磻</h2><p><center><font color="teal" size="+1">蝶恋花</font></center></p>

<p>　　一翦微寒禁翠袂，花下重开，旧燕添新垒。风旋落红香匝地，海棠枝上莺飞起。薄雾笼春天欲醉，碧草澄波，的的情如水。料想红楼挑锦字，轻云淡月人憔悴。</p>
<p><center><font color="teal" size="+1">菩萨蛮</font></center></p>

<p>　　桃花相向东风笑，桃花忍放东风老。细草碧如烟。薄寒轻暖天。折钗鸾作股，镜里参差舞。破碎玉连环，卷帘春睡残。</p>
<hr>

<h2 id="赵希-青彡"><a href="#赵希-青彡" class="headerlink" title="赵希[青彡]"></a>赵希[青彡]</h2><p><center><font color="teal" size="+1">霜天晓角 ‧ 桂</font></center></p>

<p>　　姮娥戏剧。手种长生粒。宝干婆娑千古，飘芳吹满虚碧。韵色檀露滴，人间秋第一。金粟如来境界，谁移在，小亭侧。</p>
<p><center><font color="teal" size="+1">秋蕊香</font></center></p>

<p>　　髻稳冠宜翡翠，压鬓彩丝金蕊。远山碧浅蘸秋水，香暖榴裙衬地。宁宁二八馀年纪，恼春意。玉云凝重步尘细，独立花阴宝砌。</p>
<hr>

<h2 id="王澡"><a href="#王澡" class="headerlink" title="王澡"></a>王澡</h2><p><center><font color="teal" size="+1">霜天晓角 ‧ 梅</font></center></p>

<p>　　疏明瘦直，不受东皇识。留与伴春应肯，千红底，怎著得。夜色，何处笛？晓寒无奈力。飞入寿阳宫里，一点点、有人惜。</p>
<hr>

<h2 id="赵与-钅卸"><a href="#赵与-钅卸" class="headerlink" title="赵与[钅卸]"></a>赵与[钅卸]</h2><p><center><font color="teal" size="+1">谒金门</font></center></p>

<p>　　归去去，风急兰舟不住。梦里海棠花下语，醒来无觅处。薄幸心情似絮，长是轻分轻聚。待得来时春几许？绿阴三月暮。</p>
<hr>

<h2 id="楼槃"><a href="#楼槃" class="headerlink" title="楼槃"></a>楼槃</h2><p><center><font color="teal" size="+1">霜天晓角 ‧ 梅</font></center></p>

<p>　　月淡风轻，黄昏未是清。吟到十分清处，也不啻，二三更。晓钟天未明，晓霜人未行。只有城头残角，说得尽，我平生。</p>
<p><center><font color="teal" size="+1">霜天晓角</font></center></p>

<p>　　翦雪裁冰，有人嫌太清。又有人嫌太瘦，都不是，我知音。谁是我知音？孤山人姓林。一自西湖别后，辜负我，到如今。</p>
<hr>

<h2 id="钟过"><a href="#钟过" class="headerlink" title="钟过"></a>钟过</h2><p><center><font color="teal" size="+1">步蟾宫</font></center></p>

<p>　　东风又送酴醿信，蚤吹得愁成潘鬓。花开犹似十年前，人不似十年前俊。水边珠翠香成阵。也消得燕窥莺认。归来沉醉月朦胧，觉花气满襟犹润。</p>
<hr>

<h2 id="李肩吾"><a href="#李肩吾" class="headerlink" title="李肩吾"></a>李肩吾</h2><p><center><font color="teal" size="+1">挝球乐</font></center></p>

<p>　　风罥蔫红雨易晴，病花中酒过清明。绮窗幽梦乱于柳，罗袖泪痕凝似饧。冷地思量着，春色三停早二停。</p>
<p><center><font color="teal" size="+1">风流子</font></center></p>

<p>　　双燕立虹梁，东风外、烟雨湿流光。望芳草云连，怕经南浦，葡萄波涨，怎博西凉。空记省，浅妆眉晕敛，罥袖唾痕香。春满绮罗，小莺捎蝶，夜留弦索，么凤求凰。江湖飘零久，频回首无奈，触绪难忘。谁信温柔牢落，翻坠愁乡。便玉笺铜爵，花间陶写，瑶钗金镜，月底平章。十二主家楼苑，应念萧郎。</p>
<p><center><font color="teal" size="+1">清平乐</font></center></p>

<p>　　美人娇小，镜里容颜好。秀色侵人春帐晓，郎去几时重到。叮咛记取儿家，碧云隐映红霞。直下小桥流水，门前一树桃花。</p>
<p><center><font color="teal" size="+1">风入松 ‧ 冬至</font></center></p>

<p>　　霜风连夜做冬晴，晓日千门。香葭暖透黄钟管，正玉台、彩笔书云。竹外南枝意早，数花开对清樽。香闺女伴笑轻盈，倦绣停针。花砖一线添红景，看从今迄逦新春。寒食相逢何处？百单五个黄昏。</p>
<p><center><font color="teal" size="+1">乌夜啼</font></center></p>

<p>　　径藓痕沿碧甃檐，花影压红阑。今年春事浑无几，游冶懒情慳。旧梦莺莺沁水新，愁燕燕长干。重门十二帘休卷，三月尚春寒。</p>
<p><center><font color="teal" size="+1">清平乐</font></center></p>

<p>　　东风无用，吹得愁眉重。有意迎春无意送，门外湿云如梦。韶光九十慳慳，俊游回首关山。燕子可怜人去，海棠不分春寒。</p>
<p><center><font color="teal" size="+1">鹧鸪天</font></center></p>

<p>　　绿色吴笺覆古苔，濡毫重拟赋幽怀。杏花帘外莺将老，杨柳楼前燕不来。倚玉枕，坠瑶钗，午窗轻梦绕秦淮。玉鞭何处贪游冶，寻遍春风十二街。</p>
<hr>

<h2 id="黄简"><a href="#黄简" class="headerlink" title="黄简"></a>黄简</h2><p><center><font color="teal" size="+1">柳梢青</font></center></p>

<p>　　病酒心情，唤愁无限，可奈流莺。又是一年，花惊寒食，柳认清明。天涯翠巘层层，是多少，长亭短亭？倦倚东风，只凭好梦，飞到银屏。</p>
<p><center><font color="teal" size="+1">玉楼春</font></center></p>

<p>　　龟纹晓扇堆云母，日上彩阑新过雨。眉心犹带宝觥酲，耳性已通银字谱。密奁彩索看看午。晕素分红能几许？妆成挼镜问春风，比似庭花谁解语？</p>
<hr>

<h2 id="陈策"><a href="#陈策" class="headerlink" title="陈策"></a>陈策</h2><p><center><font color="teal" size="+1">摸鱼儿 ‧ 仲宣楼赋</font></center></p>

<p>　　倚危梯、酹春怀古，轻寒才转花信。江城望极多愁思，前事恼人方寸。湖海兴，算合付、元龙举白浇谈吻。凭高试问，问旧日王郎，依刘有地，何事赋幽愤？沙头路、休记家山远近，宾鸿一去无信。沧波渺渺空归梦，门外北风凄紧。鸟帽整，便做得功名，难绿星星鬓。敲吟未稳。又白鹭飞来，垂杨自舞，谁与寄离恨？</p>
<p><center><font color="teal" size="+1">满江红 ‧ 杨花</font></center></p>

<p>　　倦绣人闲，恨春去，浅颦轻掠。章台路，雪粘飞燕，带芹穿幕。委地身如游子倦，随风命似佳人薄。欢此花飞后更无花，情怀恶。心下事，谁堪托？怜老大，伤飘泊。把前回离恨，暗中描摸。又趁扁舟低欲去，可怜世事今非昨。看等闲飞过女墙来，秋千索。</p>
<hr>

<h2 id="黄升"><a href="#黄升" class="headerlink" title="黄升"></a>黄升</h2><p><center><font color="teal" size="+1">清平乐 ‧ 宫词</font></center></p>

<p>　　珠帘寂寂，愁背银缸泣。记得少年初选入，三十六宫第一。当年掌上承恩，而今冷落长门。又是羊车过也，月明花落黄昏。</p>
<hr>

<h2 id="李振祖"><a href="#李振祖" class="headerlink" title="李振祖"></a>李振祖</h2><p><center><font color="teal" size="+1">浪淘沙</font></center></p>

<p>　　春在画桥西，画舫轻移，粉香何处度涟漪。认得一船杨柳外，帘影垂垂。谁倚碧阑低，酒晕双眉，鸳鸯并浴燕交飞。一片闲情春水隔，斜日人归。</p>
<hr>

<h2 id="薛梦桂"><a href="#薛梦桂" class="headerlink" title="薛梦桂"></a>薛梦桂</h2><p><center><font color="teal" size="+1">醉落魄</font></center></p>

<p>　　单衣乍著，滞寒更傍东风作，珠帘压定银钩索。雨弄新睛，轻旋玉尘落。花唇巧借妆红约，娇羞才放三分萼。樽前不用多评泊。春浅春深，都向杏梢觉。</p>
<p><center><font color="teal" size="+1">眼儿媚 ‧ 绿笺</font></center></p>

<p>　　碧筒新展绿蕉芽，黄露洒榴花。蘸烟染就，和云卷起，秋水人家。只因一朵芙蓉月，生怕黛帘遮。燕衔不去，雁飞不到，愁满天涯。</p>
<p><center><font color="teal" size="+1">三姝媚</font></center></p>

<p>　　蔷薇花谢去。更无情连夜送春风雨。燕子呢喃、似念人憔悴，往来朱户。涨绿烟深，早零落、点池萍絮。暗忆年华，罗帐分钗，又惊春暮。芳草凄迷征路。待去也，还将画轮留住。纵使重来，怕粉容销腻，却羞郎觑。细数盟言犹在，怅青楼何处。绾尽垂杨，争似相思寸缕。</p>
<p><center><font color="teal" size="+1">浣溪纱</font></center></p>

<p>　　柳映疏帘花映林，春光一半几销魂，新诗未了枕先温。燕子说将千万恨，海棠开到二三分，小窗银烛又黄昏。</p>
<hr>

<h2 id="曾揆"><a href="#曾揆" class="headerlink" title="曾揆"></a>曾揆</h2><p><center><font color="teal" size="+1">西江月</font></center></p>

<p>　　檐雨轻敲夜夜，墙云低度朝朝。日长天气已无聊，何况洞房人悄。眉共新荷不展，心随垂柳频摇。午眠仿佛见金翘，惊觉数声啼鸟。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_02/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_02/" class="post-title-link" itemprop="url">绝妙好词 - 卷二</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-04-04 00:00:00" itemprop="dateCreated datePublished" datetime="2003-04-04T00:00:00+08:00">2003-04-04</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="姜夔"><a href="#姜夔" class="headerlink" title="姜夔"></a>姜夔</h2><p><center><font color="teal" size="+1">暗香</font></center></p>

<p>　　旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂。叹寄与路遥，夜雪初积。翠樽易竭。红萼无言耿相忆。长记曾携手处，千树压西湖寒碧。又片片吹尽也，几时见得？</p>
<p><center><font color="teal" size="+1">疏影 ‧ 仲吕宫</font></center></p>

<p>　　苔枝缀玉。有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月下归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，蚤与安排金屋。还教一片随波去，又却怨、玉龙哀曲。等恁时，重觅幽香，已入小窗横幅。</p>
<p><center><font color="teal" size="+1">扬州慢 ‧ 仲吕宫</font></center></p>

<p>　　淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生！</p>
<p><center><font color="teal" size="+1">玲珑四犯 ‧ 黄钟商</font></center></p>

<p>　　叠鼓夜寒，垂灯春浅，匆匆时事如许。倦游欢意少，俯仰悲今古。江淹又吟《恨赋》，记当时，送君南浦。万里乾坤，百年身世，唯有此情苦。扬州柳垂官路，有轻盈换马，端正窥户。酒醒明月下，梦逐潮声去。文章信美知何用？漫赢得，天涯羁旅。教说与，春来要寻花伴侣。</p>
<p><center><font color="teal" size="+1">琵琶仙 ‧ 吴兴春游</font></center></p>

<p>　　双桨来时，有人似，旧曲桃根桃叶。歌扇轻约飞花，蛾眉正奇绝。春渐远，汀洲自绿，更添了、几声啼鴂。十里扬州，三生杜牧，前事休说。又还是、宫烛分烟，奈愁里、匆匆换时节。却把一襟芳思，与空阶榆荚。千万缕、藏鸦细柳，为玉樽、起舞回雪。想见西出阳关，故人初别。</p>
<p><center><font color="teal" size="+1">法曲献仙音 ‧ 张彦功官舍</font></center></p>

<p>　　虚阁笼寒，小帘通月，暮色偏怜高处。树隔离宫，水平驰道，湖山尽入尊俎。奈楚客，淹留久，砧声带愁去。屡回顾，过秋风，未成归计。谁念我，重见冷枫红舞。唤起淡妆人，问逋仙，今在何许？象笔鸾笺，甚如今，不道秀句。怕平生幽恨，化作沙边烟雨。</p>
<p><center><font color="teal" size="+1">念奴娇 ‧ 吴兴荷花</font></center></p>

<p>　　闹红一舸，记来时、长与鸳鸯为侣。三十六陂人未到，水佩风裳无数。翠叶吹凉，玉容消酒，更洒菰蒲雨。嫣然摇动，冷香飞上诗句。日暮，青盖亭亭，情人不见，争忍凌波去。只恐舞衣寒易落，愁入西风南浦。高柳垂阴，老鱼吹浪，留我花间住。田田多少，几回沙际归路？</p>
<p><center><font color="teal" size="+1">一萼红 ‧ 人日登定王台</font></center></p>

<p>　　古城阴，有官梅几许，红萼未宜簪。池面冰胶，墙腰雪老，云意还又沉沉。翠藤共、闲穿径竹，渐笑语、惊起卧沙禽。野老林泉，故王台榭，呼唤登临。南去北来何事，荡湘云楚水，极目伤心。朱户黏鸡，金盘簇燕，空叹时序侵寻。记曾共、西楼雅集，想垂柳、还袅万丝金。待得归鞭到时，只怕春深。</p>
<p><center><font color="teal" size="+1">齐天乐 ‧ 蟋蟀</font></center></p>

<p>　　庾郎先自吟愁赋，凄凄更闻私语。露湿铜铺，苔侵石井，都是曾听伊处。哀音似诉，正思妇无眠，起寻机杼。曲曲屏山，夜凉独自甚情绪？西窗又吹暗雨。为谁频断续，相和砧杵？候馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。</p>
<p><center><font color="teal" size="+1">淡黄柳 ‧ 客合肥</font></center></p>

<p>　　空城晓角，吹入垂杨陌。马上单衣寒恻恻。看尽鹅黄嫩绿，都是江南旧相识。正岑寂，明朝又寒食。强携酒，小桥宅。怕梨花，落尽成秋苑。燕燕飞来，问春何在，惟有池塘自碧。</p>
<p><center><font color="teal" size="+1">小重山 ‧ 湘梅</font></center></p>

<p>　　人绕湘皋月坠时。斜横花自小，浸愁漪。一春幽事有谁知？东风冷，香远茜裙归。鸥去昔游非。遥怜花可可，梦依依。九疑云杳断魂啼。相思血，都沁绿筠枝。</p>
<p><center><font color="teal" size="+1">点绛唇 ‧ 松江</font></center></p>

<p>　　燕雁无心，太湖西畔随云去。数峰清苦，商略黄昏雨。第四桥边，拟共天随住。今何许？凭阑怀古，残柳参差舞。</p>
<p><center><font color="teal" size="+1">惜红衣 ‧ 吴兴荷花</font></center></p>

<p>　　枕簟邀凉，琴书换日，睡余无力。细洒冰泉，并刀破甘碧。墙头唤酒，谁问讯、城南诗客？岑寂。高柳晚蝉，说西风消息。虹梁水陌，鱼浪吹香，红衣半狼藉。维舟试望故国，渺天北。可惜柳边沙外，不共美人游历。问甚时同赋，三十六陂秋色。</p>
<hr>

<h2 id="刘仙伦"><a href="#刘仙伦" class="headerlink" title="刘仙伦"></a>刘仙伦</h2><p><center><font color="teal" size="+1">江神子</font></center></p>

<p>　　东风吹梦落巫山。整云鬟，却霜纨。雪貌冰肤，曾共控双鸾。吹罢玉箫香雾湿，残月坠，乱峰寒。解珰回首忆前欢。见无缘，恨无端。惟悴萧郎，赢得带围宽。红叶不传天上信，空流水，到人间。</p>
<p><center><font color="teal" size="+1">菩萨蛮 ‧ 效唐人闺怨</font></center></p>

<p>　　吹箫人去行云杳，香篝绣被都闲了。叠损缕金衣，伊家浑不知。冷烟寒食夜，淡月梨花下。犹有软心肠，为他烧夜香。</p>
<p><center><font color="teal" size="+1">蝶恋花</font></center></p>

<p>　　小立东风谁共语，碧尽行云，依约兰皋暮。谁问离怀知几许。一溪流水和烟雨。媚荡杨花无著处，才伴春来，忙底随春去。只恐游蜂粘得住，斜阳芳草江头路。</p>
<p><center><font color="teal" size="+1">一剪梅</font></center></p>

<p>　　唱到阳关第四声，香带轻分，罗带轻分。杏花时节雨纷纷。山绕孤村，水绕孤村。更没心情共酒樽，春衫香满，空有啼痕。一般离思两销魂，马上黄昏，楼上黄昏。</p>
<p><center><font color="teal" size="+1">霜天晓角 ‧ 蛾眉亭</font></center></p>

<p>　　倚空绝壁，直下江千尺。天际两蛾凝黛，愁与恨，几时极。暮潮风正急，酒醒闻塞笛。试问谪仙何处？青山外，远烟碧。</p>
<hr>

<h2 id="孙惟信"><a href="#孙惟信" class="headerlink" title="孙惟信"></a>孙惟信</h2><p><center><font color="teal" size="+1">昼锦堂</font></center></p>

<p>　　薄袖禁寒，轻妆媚晚，落梅庭院春妍。映户盈盈回倩，笑整花钿。柳裁云翦腰支小，凤盘鸦耸髻鬟偏。东风里，香步翠摇，蓝桥那日因缘。婵娟。流慧眄，浑当了，匆匆密爱深怜。梦过阑干犹认，冷月秋千。杏梢空闹相思眼，燕翎难系断肠笺。银屏下，争信有人真个，病也天天。</p>
<p><center><font color="teal" size="+1">夜合花</font></center></p>

<p>　　风叶敲窗，露蛩吟甃，谢娘庭院秋宵。凤屏半掩，钗花映烛红摇。润玉暖，腻云娇，染芳情，香透鲛绡。断魂留梦，烟迷楚驿，月冷蓝桥。谁念卖药文箫，望仙城路杳。莺燕迢迢。罗衫暗摺，兰痕粉迹都销。流水远，乱花飘。苦相思，宽尽香腰。几时重恁，玉骢过处，小袖轻招。</p>
<p><center><font color="teal" size="+1">烛影摇红 ‧ 牡丹</font></center></p>

<p>　　一朵鞓红，宝钗压髻东风溜。年时也是牡丹时，相见花边酒。初试夹纱半袖。与花枝、盈盈斗秀。对花临景，为景牵情，因花感旧。题叶无凭，曲沟流水空回首。梦云不到小山屏，真个欢难偶。别后知他安否。软红街、清明还又。絮飞春尽，天远书沉，日长人瘦。</p>
<p><center><font color="teal" size="+1">醉思凡</font></center></p>

<p>　　吹箫跨鸾，香销夜阑。杏花楼上春残，绣罗衾半闲。衣宽带宽，千山万山。断肠十二阑干，更斜阳暮寒。</p>
<p><center><font color="teal" size="+1">南乡子</font></center></p>

<p>　　璧月小红楼，听得吹箫忆旧游。霜冷阑干天似水，扬州，薄幸声名总是愁。尘暗鹔鹴裘，裁剪曾荣玉指柔。一梦觉来三十载，风流，空对梅花白了头。</p>
<hr>

<h2 id="史达祖"><a href="#史达祖" class="headerlink" title="史达祖"></a>史达祖</h2><p><center><font color="teal" size="+1">绮罗香 ‧ 春雨</font></center></p>

<p>　　做冷欺花，将烟困柳。千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨他、佳约风流，钿车不到杜陵路。沉沉江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日门掩梨花，翦灯深夜语。</p>
<p><center><font color="teal" size="+1">双双燕</font></center></p>

<p>　　过春社了，度帘幕中间，去年尘冷。差池欲住，试入旧巢相并。还相雕梁藻井。又软语商量不定。飘然快拂花梢，翠尾分开红影。芳径，芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳，便忘了、天涯芳信。愁损玉人，日日画栏独凭。</p>
<p><center><font color="teal" size="+1">夜行船</font></center></p>

<p>　　不翦春衫愁意态。过收灯，有些寒在。小雨空帘，无人深巷，已早杏花先卖。白发潘郎宽沈带。怕看山、忆他眉黛。草色拖裙，烟光惹鬓，常记故园挑菜。</p>
<p><center><font color="teal" size="+1">东风第一枝 ‧ 春雪</font></center></p>

<p>　　巧翦兰心，偷黏草甲，东风欲障新暖。谩凝碧瓦难留，信知暮寒轻浅。行天入镜，做弄出、轻松纤软。料故园、不卷重帘，误了乍来双燕。青未了、柳回白眼。红不断、杏开素面。旧游忆著山阴，厚盟遂妨上苑。寒炉重暖，且慢放春衫针线。恐凤靴挑菜归来，万一灞桥相见。</p>
<p><center><font color="teal" size="+1">东风第一枝 ‧ 灯夕</font></center></p>

<p>　　酒馆歌云，灯街舞绣，笑声喧似箫鼓。太平京国多欢，大酺绮罗几处。东风不动，照花影，一天春聚。耀翠光、金缕相交，苒苒细吹香雾。羞醉玉，少年丰度。怀艳雪，旧家伴侣。闭门明月关心，倚窗小梅索句。吟情欲断，念娇俊知人无据。想袖寒珠络藏香，夜久带愁归去。</p>
<p><center><font color="teal" size="+1">黄钟喜迁莺 ‧ 元宵</font></center></p>

<p>　　月波疑滴，望玉壶天近，了无尘隔。翠眼圈花，冰丝织练。黄道宝光相直，自怜诗酒瘦，难应接、许多春色。最无赖，是随香趁烛，曾伴狂客。踪迹，漫记忆。老了杜郎，忍听东风笛。柳院灯疏，梅厅雪在，谁与细倾春碧。旧情拘未定，犹自学、当年游历。怕万一，误玉人，夜寒帘隙。</p>
<p><center><font color="teal" size="+1">清商怨</font></center></p>

<p>　　春愁远，春梦乱，凤钗一股轻尘满。江烟白，江波碧。柳户清明，燕帘寒食，忆忆。莺声晚，箫声短，落花不许春拘管。新相识，休相失。翠陌吹衣，画楼横笛。得得。</p>
<p><center><font color="teal" size="+1">蝶恋花</font></center></p>

<p>　　二月东风吹客袂。苏小门前，杨柳如腰细。蝴蝶识人游冶地，旧曾来处花开未？几夜湖山生梦寐。评泊寻芳，只怕春寒里。今岁清明逢上巳，相思先到湔裙水。</p>
<p><center><font color="teal" size="+1">玉楼春 ‧ 社前一日</font></center></p>

<p>　　游人等得春晴也，处处旗亭闲系马。雨前红杏尚娉婷，风里残梅无顾藉。忌拈针指还逢社，斗草赢多裙欲卸。明朝新燕定归来，叮嘱重帘休放下。</p>
<p><center><font color="teal" size="+1">青玉案</font></center></p>

<p>　　蕙花老尽离骚句。绿染遍，江头树。日暝酒消听骤雨。青榆钱小，碧苔钱古。难买东君住。官河不碍遗鞭路，被芳草将愁去。多定红楼帘影暮，兰灯初上，夜香初炷，犹自听鹦鹉。</p>
<hr>

<h2 id="高观国"><a href="#高观国" class="headerlink" title="高观国"></a>高观国</h2><p><center><font color="teal" size="+1">齐天乐</font></center></p>

<p>　　碧云缺处无多雨，愁与去帆俱远。倒苇沙闲，枯兰溆冷，寥落寒江秋晚。楼阴纵览，正魂怯清吟，病多依黯。怕挹西风，袖罗香自去年减。风流江左久客，旧游得意处，珠帘曾卷。载酒春情，吹箫夜约，犹忆玉娇香怨。尘栖故苑，叹璧月空檐，梦云飞观。送绝征鸿，楚峰烟数点。</p>
<p><center><font color="teal" size="+1">玉楼春 ‧ 宫词</font></center></p>

<p>　　几双海燕来金屋，春满离宫三十六。春风翦草碧纤纤，春雨浥花红扑扑。卫姬郑女腰如束，齐唱阳关新制曲。曲终移宴起笙箫，花下晚寒生翠縠。</p>
<p><center><font color="teal" size="+1">金人捧露盘 ‧ 水仙</font></center></p>

<p>　　梦湘云，吟湘月，吊湘灵。有谁见、罗袜尘生，凌波步弱，背人羞整六铢轻。娉娉袅袅，晕娇黄、玉色轻明。香心静，波心冷，琴心怨，客心惊。怕佩解、却返瑶京。杯擎清露，醉春兰友与梅兄。暮烟万顷，断肠是、雪冷江清。</p>
<p><center><font color="teal" size="+1">金人捧露盘 ‧ 梅</font></center></p>

<p>　　念瑶姬，翻瑶佩，下瑶池。冷香梦，吹上南枝。罗浮梦杳，忆曾清晚见仙姿。天寒翠袖，可怜是、倚竹依依。溪痕浅，云痕冻，月痕淡，粉痕微。江楼怨、一笛休吹。芳音待寄，玉堂烟驿两凄迷。新愁万斛，为春瘦、却怕春知。</p>
<p><center><font color="teal" size="+1">祝英台近</font></center></p>

<p>　　一窗寒，孤烬冷，独自个春睡。绣被熏香，不是旧风味。静听滴滴檐声，惊愁搅梦，更不管、庾郎心碎。念芳意，一并十日春风，梅花セ憔悴。懒做新词，春在可怜里。几时挑菜踏青，云沉雨断，尽分付、楚天之外。</p>
<p><center><font color="teal" size="+1">思佳客</font></center></p>

<p>　　翦翠衫儿稳四停，最怜一曲凤箫吟。同心罗帕轻藏素，合字香囊半影金。春思悄，昼窗深。谁能拘束少年心。莺来惊碎风流胆，踏动樱桃叶底铃。</p>
<p><center><font color="teal" size="+1">霜天晓角</font></center></p>

<p>　　春云粉色，春水和云湿。试问西湖杨柳，东风外、几丝碧。望极，连翠陌，兰桡双桨急。欲访莫愁何处，旗亭在、画桥侧。</p>
<p><center><font color="teal" size="+1">风入松</font></center></p>

<p>　　卷帘日日恨春阴，寒食新晴。马蹄只向南山去，长桥爱花柳多情。红外风娇日暖，翠边水秀山明。杜郎歌酒过平生，到处蓬瀛。醉魂不入重城晚，秾欢寄、桃叶桃根。绣被嫩寒清晓，莺啼唤起春酲。</p>
<p><center><font color="teal" size="+1">谒金门</font></center></p>

<p>　　烟墅暝，隔断仙源芳径。雨歇花梢魂未醒，湿红如有恨。别后香车谁整，怪得画桥春静。碧涨平湖三十顷。归云何处问？</p>
<hr>

<h2 id="刘镇"><a href="#刘镇" class="headerlink" title="刘镇"></a>刘镇</h2><p><center><font color="teal" size="+1">玉楼春 ‧ 东山探梅</font></center></p>

<p>　　冷冷水向桥东去，漠漠云归溪上住。疏风淡月有来时，流水行云无觅处。佳人独立相思苦，薄袖欺寒脩竹暮。白头空负雪边春，著意问春春不语。</p>
<hr>

<h2 id="张辑"><a href="#张辑" class="headerlink" title="张辑"></a>张辑</h2><p><center><font color="teal" size="+1">疏帘淡月</font></center></p>

<p>　　梧桐雨细，渐滴作秋声，被风惊碎。润逼衣篝，线袅蕙炉沉水。悠悠岁月天涯醉，一分秋，一分憔悴。紫箫吹断，素笺恨切，夜寒鸿起。又何苦、凄凉客里。负草堂春绿，竹溪空翠。落叶西风，吹老几番尘世！从前谙尽江湖味，听商歌、归兴千里。露侵宿酒，疏帘淡月，照人无寐。</p>
<p><center><font color="teal" size="+1">山渐青</font></center></p>

<p>　　山无情，水无情，杨柳飞花春雨晴。征衫长短亭。拟行行，重行行，吟到江南第几程。江南山渐青。</p>
<p><center><font color="teal" size="+1">谒金门</font></center></p>

<p>　　花半湿，睡起一帘晴色。千里江南真咫尺，醉中归梦直。前度兰舟送客，双鲤沉沉消息。楼外垂杨如此碧，问春来几日。</p>
<p><center><font color="teal" size="+1">念奴娇</font></center></p>

<p>　　嫩凉生晓，怪今得朝，湖上秋风无迹。古寺桂香山色外，肠断幽丛金碧。骤雨俄来，苍烟不见，苔径孤吟屐。系船高柳，晚蝉嘶破愁寂。且约携酒高歌，与鸥相好，分坐渔矶石。算只藕花知我意，犹把红芳留客。楼阁空濛，管弦清润，一水盈盈隔。不如休去，月悬良夜千尺。</p>
<p><center><font color="teal" size="+1">祝英台近</font></center></p>

<p>　　竹间棋，池上字，风日共清美。谁道春深，湘绿涨沙觜。更添杨柳无情，恨烟颦雨，却不把、扁舟偷系。去千里。明日知几重山，后朝几重水。对酒相思，争似且留醉。奈何琴剑匆匆，而今心事，在月夜、杜鹃声里。</p>
<hr>

<h2 id="李石"><a href="#李石" class="headerlink" title="李石"></a>李石</h2><p><center><font color="teal" size="+1">木兰花令</font></center></p>

<p>　　辘轳轭轭门前井，不道隔窗人睡醒。柔丝无力玉琴寒，残麝彻心金鸭冷。一莺啼破帘栊静，红日渐高花转影。起来情绪寄游丝，飞绊翠翘风不定。</p>
<hr>

<h2 id="李泳"><a href="#李泳" class="headerlink" title="李泳"></a>李泳</h2><p><center><font color="teal" size="+1">定风波</font></center></p>

<p>　　点点行人趁落晖，摇摇烟艇出渔扉。一路水香流不断，零乱，春潮绿浸野蔷薇。南去北来愁几许，登临怀古欲沾衣。试问越王歌舞地，佳丽，只今惟有鹧鸪啼。</p>
<hr>

<h2 id="李鼐"><a href="#李鼐" class="headerlink" title="李鼐"></a>李鼐</h2><p><center><font color="teal" size="+1">清平乐</font></center></p>

<p>　　乱云将雨，飞过鸳鸯浦。人在小楼空翠处，分得一襟离绪。片帆隐隐归舟，天边雪卷云游，今夜梦魂何处，青山不隔人愁。</p>
<hr>

<h2 id="郑域"><a href="#郑域" class="headerlink" title="郑域"></a>郑域</h2><p><center><font color="teal" size="+1">昭君怨 ‧ 梅</font></center></p>

<p>　　道是花来春未，道是雪来香异。水外一枝斜，野人家。冷落竹篱茅舍，富贵玉堂琼榭。两地不同栽，一般开。</p>
<hr>

<h2 id="王嵎"><a href="#王嵎" class="headerlink" title="王嵎"></a>王嵎</h2><p><center><font color="teal" size="+1">祝英台近</font></center></p>

<p>　　柳烟浓，花露重，合是醉时候。楼倚花梢，长记小垂手。谁教钗燕轻分，镜鸾慵舞，是孤负、几番晴昼。自别后，闻道花底花前，多是两眉皱。又说新来，比似旧时瘦。须知两意常存，相逢终有。莫谩被、春光僝僽。</p>
<p><center><font color="teal" size="+1">夜行船</font></center></p>

<p>　　曲水溅裙三月二。马如龙，钿车如水。风飏游丝，日烘晴昼，人共海棠俱醉。客里光阴难可意，扫芳尘，旧游谁记。午梦醒来，不觉小窗人静，春在卖花声里。</p>
<hr>

<h2 id="蔡松年"><a href="#蔡松年" class="headerlink" title="蔡松年"></a>蔡松年</h2><p><center><font color="teal" size="+1">鹧鸪天 ‧ 赏荷</font></center></p>

<p>　　秀樾横塘十里香，水光晚色静年芳，燕支肤瘦沉水，翡翠盘高走夜光。山黛远，月波长。暮云秋影照潇湘。醉魂应逐凌波梦，分付西风此夜凉。</p>
<p><center><font color="teal" size="+1">尉迟杯</font></center></p>

<p>　　紫云暖，恨翠雏、珠树双栖晚。小花静院逢迎，的的风流心眼。化潮照玉碗。午香重，草绿宫罗淡。喜银屏、小语私分。麝月春心一点。华年共有好愿，何时定妆鬟，莫雨零乱。梦似花飞，人归月冷。一夜晓山新怨。刘郎兴，寻常不浅，况不似，桃花春溪远。觉情随、晓马东风，病酒余香相半。</p>
<hr>

<h2 id="韩翏"><a href="#韩翏" class="headerlink" title="韩翏"></a>韩翏</h2><p><center><font color="teal" size="+1">高阳台 ‧ 除夕</font></center></p>

<p>　　频听银签，重燃绛蜡，年华衮衮惊心。饯旧迎新，能消几刻光阴。老来可惯通宵饮，待不眠、还怕寒侵。掩清尊，多谢梅花，伴我微吟。邻娃已试春妆了，更蜂枝簇翠，燕股横金。勾引春风，也知芳意难禁。朱颜那有年年好，逞艳游、赢取如今。恣登临，残雪楼台，迟日园林。</p>
<p><center><font color="teal" size="+1">浪淘沙</font></center></p>

<p>　　莫上玉楼看，花雨斑斑。四垂罗幕护朝寒。燕子不知春去也，飞认栏杆。回首几关山，后会应难。相逢只有梦魂间。可奈梦随春漏短，不到江南。</p>
<p><center><font color="teal" size="+1">浪淘沙 ‧ 丰乐楼</font></center></p>

<p>　　裙色草初青，鸭鸭波轻。试花霏雨湿春晴。三十六梯人不到，独唤瑶筝。艇子忆逢迎，依旧多情。朱门只合锁娉婷。却逐彩鸾归去路，香陌春城。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_01/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_01/" class="post-title-link" itemprop="url">绝妙好词 - 卷一</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-04-03 00:00:00" itemprop="dateCreated datePublished" datetime="2003-04-03T00:00:00+08:00">2003-04-03</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <blockquote>
<p>作者：﹝南宋 ‧ 周密﹞。</p>
</blockquote>
<blockquote>
<p>《绝妙好词》，宋词选集，南宋周密编选，以选录精粹著称，共7卷，收词390首（今残缺施岳的6首），约成书于元初。周密（1232—1298），字公谨，号草窗，又号弁阳啸翁、四水潜夫、华不住山人，晚号弁阳老人。词集有《苹洲渔笛谱》，又名《草窗词》。著有《齐东野语》《癸辛杂识》《武林旧事》《志雅堂杂钞》《浩然斋雅谈》等。《绝妙好词》始自张孝祥，终于仇远，共132家，包括周密本人的22首词。选录标准偏重于格律形式，所以只录清丽婉约、优美精巧的词作；编排上以词家为经、以时代先后为顺序，体例严整。书中选录了许多不见史传的宋末词人作品，赖此以传，从中可见当时词坛不同风格作品的流行情况，为研究宋词风格、流派的演变发展提供了参考资料。《绝密好词》以姜夔为宗，“醇雅清空”，其选词也以此为最高境界，注重词本身的音节词藻之美，不注重词对现实的反映，也因此受后人诟病，词本艳科，并非必然是对词的轻蔑，而是对词审美特性的界定，周密所选之词美轮美奂，绵逸妙曼，不违词之本性。</p>
</blockquote>
          <!--noindex-->
            <div class="post-button">
              <a class="btn" href="/%E8%AF%97%E8%AF%8D%E6%AD%8C%E8%B5%8B/%E7%BB%9D%E5%A6%99%E5%A5%BD%E8%AF%8D/%E7%BB%9D%E5%A6%99%E5%A5%BD%E8%AF%8D_01/#more" rel="contents">
                阅读全文 &raquo;
              </a>
            </div>
          <!--/noindex-->
        
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E7%99%BD%E9%A6%99%E8%AF%8D%E8%B0%B1/%E7%99%BD%E9%A6%99%E8%AF%8D%E8%B0%B1/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E7%99%BD%E9%A6%99%E8%AF%8D%E8%B0%B1/%E7%99%BD%E9%A6%99%E8%AF%8D%E8%B0%B1/" class="post-title-link" itemprop="url">白香词谱</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-04-02 00:00:00" itemprop="dateCreated datePublished" datetime="2003-04-02T00:00:00+08:00">2003-04-02</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <blockquote>
<p>﹝清 ‧ 舒梦兰﹞编选。白香词谱，共一百调。选录自唐至清比较著名或艺术性较高的词作一百篇，调式较为通用，小令、中调、长调均有，每调详细列注平仄韵读。是继万树《词律》和《钦定词谱》之后较为通行的词谱，同时又是一本简明词选，它兼收并蓄，不主一家，是一本不可多得的好选本。 
　</p>
</blockquote>
          <!--noindex-->
            <div class="post-button">
              <a class="btn" href="/%E8%AF%97%E8%AF%8D%E6%AD%8C%E8%B5%8B/%E7%99%BD%E9%A6%99%E8%AF%8D%E8%B0%B1/%E7%99%BD%E9%A6%99%E8%AF%8D%E8%B0%B1/#more" rel="contents">
                阅读全文 &raquo;
              </a>
            </div>
          <!--/noindex-->
        
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_06/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_06/" class="post-title-link" itemprop="url">楚辞 - 卷六</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-04-01 00:00:00" itemprop="dateCreated datePublished" datetime="2003-04-01T00:00:00+08:00">2003-04-01</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="16-‧-九叹"><a href="#16-‧-九叹" class="headerlink" title="16 ‧ 九叹"></a>16 ‧ 九叹</h2><p><center><font color="teal" size="+1">逢纷</font></center></p>

<p>　　伊伯庸之末胄兮，谅皇直之屈原。云余肇祖于高阳兮，惟楚怀之婵连。原生受命于贞节兮，鸿永路有嘉名。齐名字于天地兮，并光明于列星。吸精粹而吐氛浊兮，横邪世而不取容。行叩诚而不阿兮，遂见排而逢谗。后听虚而黜实兮，不吾理而顺情。肠愤悁而含怒兮，志迁蹇而左倾。心戃慌其不我与兮，躬速速其不吾亲。辞灵修而陨志兮，吟泽畔之江滨。椒桂罗以颠覆兮，有竭信而归诚。谗夫蔼蔼而漫着兮，曷其不舒予情。</p>
<p>　　始结言于庙堂兮，信中涂而叛之。怀兰蕙与衡芷兮，行中壄而散之。声哀哀而怀高丘兮，心愁愁而思旧邦。愿承闲而自恃兮，径淫曀而道𡔏。颜霉黧以沮败兮，精越裂而衰耄。裳襜襜而含风兮，衣纳纳而掩露。赴江湘之湍流兮，顺波凑而下降。徐徘徊于山阿兮，飘风来之汹汹。驰余车兮玄石，步余马兮洞庭。平明发兮苍梧，夕投宿兮石城。芙蓉盖而菱华车兮，紫贝阙而玉堂。薜荔饰而陆离荐兮，鱼鳞衣而白霓裳。登逢龙而下陨兮，违故都之漫漫。思南郢之旧俗兮，肠一夕而九运。扬流波之潢潢兮，体溶溶而东回。心怊怅以永思兮，意暗暗而日颓。白露纷以涂涂兮，秋风浏以萧萧。身永流而不还兮，䰟长逝而常愁。</p>
<p>　　叹曰：譬彼流水纷扬礚兮，波逢汹涌濆滂沛兮。揄扬涤荡漂流陨往触崟石兮。龙卬脟圈缭戾宛转阻相薄兮。遭纷逢凶蹇离尤兮。垂文扬采遗将来兮。</p>
<p><center><font color="teal" size="+1">离世</font></center></p>

<p>　　灵怀其不吾知兮，灵怀其不吾闻。就灵怀之皇祖兮，愬灵怀之鬼神。灵怀曾不吾与兮，即听夫人之谀辞。余辞上参于天墬兮，旁引之于四时。指日月使延照兮，抚招摇以质正。立师旷俾端辞兮，命咎繇使并听。兆出名曰正则兮，卦发字曰灵均。余幼既有此鸿节兮，长愈固而弥纯。不从俗而詖行兮，直躬指而信志。不枉绳以追曲兮，屈情素以从事。端余行其如玉兮，述皇舆之踵迹。群阿容以晦光兮，皇舆覆以幽辟。舆中涂以回畔兮，驷马惊而横奔。执组者不能制兮，必折轭而摧辕。断镳衔以驰骛兮，暮去次而敢止。路荡荡其无人兮，遂不御乎千里。</p>
<p>　　身衡陷而下沉兮，不可获而复登。不顾身之卑贱兮，惜皇舆之不兴。出国门而端指兮，冀壹寤而锡还。哀仆夫之坎毒兮，屡离忧而逢患。九年之中不吾反兮，思彭咸之水游。惜师延之浮渚兮，赴汨罗之长流。遵江曲之逶移兮，触石碕而衡游。波澧澧而扬浇兮，顺长濑之浊流。凌黄沱而下低兮，思还流而复反。玄舆驰而并集兮，身容与而日远。棹舟杭以横濿兮，㴉湘流而南极。立江界而长吟兮，愁哀哀而累息。情慌忽以忘归兮，神浮游以高厉。心蛩蛩而怀顾兮，魂眷眷而独逝。</p>
<p>　　叹曰：余思旧邦心依违兮。日暮黄昏羌幽悲兮。去郢东迁余谁慕兮？谗夫党旅其以兹故兮。河水淫淫情所愿兮。顾瞻郢路终不返兮。</p>
<p><center><font color="teal" size="+1">怨思</font></center></p>

<p>　　惟郁郁之忧毒兮，志坎壈而不违。身憔悴而考旦兮，日黄昏而长悲。闵空宇之孤子兮，哀枯杨之冤鶵。孤雌吟于高墉兮，鸣鸠栖于桑榆。玄蝯失于潜林兮，独偏弃而远放。征夫劳于周行兮，处妇愤而长望。申诚信而罔违兮，情素洁于纽帛。光明齐于日月兮，文采耀于玉石。伤压次而不发兮，思沉抑而不扬。芳懿懿而终败兮，名靡散而不彰。</p>
<p>　　背玉门以奔骛兮，蹇离尤而干诟。若龙逄之沉首兮，王子比干之逢醢。念社稷之几危兮，反为雠而见怨。思国家之离沮兮，躬获愆而结难。若青蝇之伪质兮，晋骊姬之反情。恐登阶之逢殆兮，故退伏于末庭。孼臣之号咷兮，本朝芜而不治。犯颜色而触谏兮，反蒙辜而被疑。菀蘼芜与菌若兮，渐藁本于洿渎。淹芳芷于腐井兮，弃鸡骇于筐簏。执棠溪以刜蓬兮，秉干将以割肉。筐泽泻以豹鞟兮，破荆和以继筑。时溷浊犹未清兮，世淆乱犹未察。欲容与以俟时兮，惧年岁之既晏。顾屈节以从流兮，心巩巩而不夷。宁浮沅而驰骋兮，下江湘以邅回。</p>
<p>　　叹曰：山中槛槛余伤怀兮。征夫皇皇其孰依兮。经营原野杳冥冥兮。乘骐骋骥舒吾情兮。归骸旧邦莫谁语兮。长辞远逝乘湘去兮。</p>
<p><center><font color="teal" size="+1">远逝</font></center></p>

<p>　　志隐隐而郁怫兮，愁独哀而冤结。肠纷纭以缭转兮，涕渐渐其若屑。情慨慨而长怀兮，信上皇而质正。合五岳与八灵兮，讯九鬿与六神。指列宿以白情兮，诉五帝以置辞。北斗为我折中兮，太一为余听之。云服阴阳之正道兮，御后土之中和。佩苍龙之蚴虬兮，带隐虹之逶虵。曳彗星之皓旰兮，抚朱爵与鵕䴊。游清灵之飒戾兮，服云衣之披披。杖玉华与朱旗兮，垂明月之玄珠。举霓旌之墆翳兮，建黄纁之总旄。躬纯粹而罔愆兮，承皇考之妙仪。</p>
<p>　　惜往事之不合兮，横汨罗而下濿。椉隆波而南渡兮，逐江湘之顺流。赴阳侯之潢洋兮，下石濑而登洲。陵鬿堆以蔽视兮，云冥冥而暗前。山峻高以无垠兮，遂曾闳而迫身。雪氛氛而薄木兮，云霏霏而陨集。阜隘狭而幽险兮，石㠁嵯以翳日。悲故乡而发忿兮，去余邦之弥久。背龙门而入河兮，登大坟而望夏首。横舟航而㴉湘兮，耳聊啾而戃慌。波淫淫而周流兮，鸿溶溢而滔荡。路曼曼其无端兮，周容容而无识。引日月以指极兮，少须臾而释思。水波远以冥冥兮，眇不睹其东西。顺风波以南北兮，雾宵晦以纷纷。日杳杳以西颓兮，路长远而窘迫。欲酌醴以娱忧兮，蹇骚骚而不释。</p>
<p>　　叹曰：飘风蓬龙埃坲坲兮。草木摇落时槁悴兮。遭倾遇祸不可救兮。长吟永欷涕究究兮。舒情诉诗冀以自免兮。颓流下陨身日远兮。</p>
<p><center><font color="teal" size="+1">惜贤</font></center></p>

<p>　　览屈氏之《离骚》兮，心哀哀而怫郁。声嗷嗷以寂寥兮，顾仆夫之憔悴。拨谄谀而匡邪兮，切淟涊之流俗。荡渨涹之奸咎兮，夷蠢蠢之溷浊。怀芬香而挟蕙兮，佩江蓠之婓婓。握申椒与杜若兮，冠浮云之峨峨。登长陵而四望兮，览芷圃之蠡蠡。游兰皋与蕙林兮，睨玉石之㠁嵯。扬精华以眩耀兮，芳郁渥而纯美。结桂树之旖旎兮，纫荃蕙与辛夷。芳若兹而不御兮，捐林薄而菀死。</p>
<p>　　驱子侨之奔走兮，申徒狄之赴渊。若由夷之纯美兮，介子推之隐山。晋申生之离殃兮，荆和氏之泣血。吴申胥之抉眼兮，王子比干之横废。欲卑身而下体兮，心隐恻而不置。方圜殊而不合兮，钩绳用而异态。欲俟时于须臾兮，日阴曀其将暮。时迟迟其日进兮，年忽忽而日度。妄周容而入世兮，内距闭而不开。俟时风之清激兮，愈氛雾其如塺。进雄鸠之耿耿兮，谗介介而蔽之。默顺风以偃仰兮，尚由由而进之。心懭悢以冤结兮，情舛错以曼忧。搴薜荔于山野兮，采捻支于中洲。望高丘而叹涕兮，悲吸吸而长怀。孰契契而委栋兮，日暗暗而下颓。</p>
<p>　　叹曰：江湘油油长流汨兮。挑揄扬汰荡迅疾兮。忧心展转愁怫郁兮。冤结未舒长隐忿兮。丁时逢殃可奈何兮。劳心悁悁涕滂沱兮。</p>
<p><center><font color="teal" size="+1">忧苦</font></center></p>

<p>　　悲余心之悁悁兮，哀故邦之逢殃。辞九年而不复兮，独茕茕而南行。思余俗之流风兮，心纷错而不受。遵壄莽以呼风兮，步从容于山廀。巡陆夷之曲衍兮，幽空虚以寂寞。倚石岩以流涕兮，忧憔悴而无乐。登巑岏以长企兮，望南郢而窥之。山修远其辽辽兮，涂漫漫其无时。听玄鹤之晨鸣兮，于高冈之峨峨。独愤积而哀娱兮，翔江洲而安歌。三鸟飞以自南兮，览其志而欲北。愿寄言于三鸟兮，去飘疾而不可得。</p>
<p>　　欲迁志而改操兮，心纷结其未离。外彷徨而游览兮，内恻隐而含哀。聊须臾以时忘兮，心渐渐其烦错。愿假簧以舒忧兮，志纡郁其难释。叹《离骚》以扬意兮，犹未殚于《九章》。长嘘吸以于悒兮，涕横集而成行。伤明珠之赴泥兮，鱼眼玑之坚藏。同驽鸁与椉驵兮，杂班駮与阘茸。葛藟虆于桂树兮，鸱鸮集于木兰。偓促谈于廊庙兮，律魁放乎山间。恶虞氏之箫韶兮，好遗风之激楚。潜周鼎于江淮兮，爨土鬵于中宇。且人心之持旧兮，而不可保长。邅彼南道兮，征夫宵行。思念郢路兮，还顾眷眷。涕流交集兮，泣下涟涟。</p>
<p>　　叹曰：登山长望中心悲兮。菀彼青青泣如颓兮。留思北顾涕渐渐兮。折锐摧矜凝泛滥兮。念我茕茕䰟谁求兮？仆夫慌悴散若流兮。</p>
<p><center><font color="teal" size="+1">愍命</font></center></p>

<p>　　昔皇考之嘉志兮，喜登能而亮贤。情纯洁而罔薉兮，姿盛质而无愆。放佞人与谄谀兮，斥谗夫与便嬖。亲忠正之悃诚兮，招贞良与明智。心溶溶其不可量兮，情澹澹其若渊。回邪辟而不能入兮，诚愿藏而不可迁。逐下祑于后堂兮，迎虙妃于伊雒。刜谗贼于中廇兮，选吕管于榛薄。丛林之下无怨士兮，江河之畔无隐夫。三苗之徒以放逐兮，伊皋之伦以充庐。</p>
<p>　　今反表以为里兮，颠裳以为衣。戚宋万于两楹兮，废周邵于遐夷。却骐骥以转运兮，腾驴鸁以驰逐。蔡女黜而出帷兮，戎妇入而彩绣服。庆忌囚于阱室兮，陈不占战而赴围。破伯牙之号钟兮，挟人筝而弹纬。藏瑉石于金匮兮，捐赤瑾于中庭。韩信蒙于介胄兮，行夫将而攻城。莞芎弃于泽洲兮，瓟瓥蠹于筐簏。麒麟奔于九皋兮，熊罴群而逸囿。折芳枝与琼华兮，树枳棘与薪柴。掘荃蕙与射干兮，耘藜藿与蘘荷。惜今世其何殊兮，远近思而不同。或沉沦其无所达兮，或清激其无所通。哀余生之不当兮，独蒙毒而逢尤。虽謇謇以申志兮，君乖差而屏之。诚惜芳之菲菲兮，反以兹为腐也。怀椒聊之蔎蔎兮，乃逢纷以罹诟也。</p>
<p>　　叹曰：嘉皇既殁终不返兮，山中幽险郢路远兮。谗人諓諓孰可愬兮。征夫罔极谁可语兮。行吟累欷声喟喟兮。怀忧含戚何侘傺兮。</p>
<p><center><font color="teal" size="+1">思古</font></center></p>

<p>　　冥冥深林兮树木郁郁。山参差以嶃岩兮，阜杳杳以蔽日。悲余心之悁悁兮，目眇眇而遗泣。风骚屑以摇木兮，云吸吸以湫戾。悲余生之无欢兮，愁倥偬于山陆。旦徘徊于长阪兮，夕仿偟而独宿。发披披以鬤鬤兮，躬劬劳而瘏悴。䰟俇俇而南行兮，泣沾襟而濡袂。心婵媛而无告兮，口噤闭而不言。违郢都之旧闾兮，回湘沅而远迁。念余邦之横陷兮，宗鬼神之无次。闵先嗣之中绝兮，心惶惑而自悲。聊浮游于山陿兮，步周流于江畔。临深水而长啸兮，且倘佯而泛观。</p>
<p>　　兴《离骚》之微文兮，冀灵修之壹悟。还余车于南郢兮，复往轨于初古。道修远其难迁兮，伤余心之不能已。背三五之典刑兮，绝《洪范》之辟纪。播规榘以背度兮，错权衡而任意。操绳墨而放弃兮，倾容幸而侍侧。甘棠枯于丰草兮，藜棘树于中庭。西施斥于北宫兮，仳倠倚于弥楹。乌获戚而骖乘兮，燕公操于马圉。蒯瞆登于清府兮，咎繇弃而在壄。盖见兹以永叹兮，欲登阶而狐疑。椉白水而高骛兮，因徙弛而长辞。</p>
<p>　　叹曰：倘佯垆阪沼水深兮。容与汉渚涕淫淫兮。钟牙已死谁为声兮？纤阿不御焉舒情兮？曾哀凄欷心离离兮。还顾高丘泣如洒兮。</p>
<p><center><font color="teal" size="+1">远游</font></center></p>

<p>　　悲余性之不可改兮，屡惩艾而不移。服觉皓以殊俗兮，貌揭揭以巍巍。譬若王侨之乘云兮，载赤霄而凌太清。欲与天地参寿兮，与日月而比荣。登昆仑而北首兮，悉灵圉而来谒。选鬼神于太阴兮，登阊阖于玄阙。回朕车俾西引兮，褰虹旗于玉门。驰六龙于三危兮，朝西灵于九滨。结余轸于西山兮，横飞谷以南征。绝都广以直指兮，历祝融于朱冥。枉玉衡于炎火兮，委两馆于咸唐。贯澒蒙以东朅兮，维六龙于扶桑。</p>
<p>　　周流览于四海兮，志升降以高驰。征九神于回极兮，建虹采以招指。驾鸾凤以上游兮，从玄鹤与鹪明。孔鸟飞而送迎兮，腾群鹤于瑶光。排帝宫与罗囿兮，升县圃以眩灭。结琼枝以杂佩兮，立长庚以继日。凌惊靁以轶骇电兮，缀鬼谷于北辰。鞭风伯使先驱兮，囚灵玄于虞渊。遡高风以低佪兮，览周流于朔方。就颛顼而敶辞兮，考玄冥于空桑。旋车逝于崇山兮，奏虞舜于苍梧。㴉杨舟于会稽兮，就申胥于五湖。见南郢之流风兮，殒余躬于沅湘。望旧邦之黯黮兮，时溷浊其犹未央。怀兰茞之芬芳兮，妒被离而折之。张绛帷以襜襜兮，风邑邑而蔽之。日暾暾其西舍兮，阳焱焱而复顾。聊假日以须臾兮，何骚骚而自故。</p>
<p>　　叹曰：譬彼蛟龙乘云浮兮。泛淫澒溶纷若雾兮。潺湲轇轕雷动电发馺高举兮。升虚凌冥沛浊浮清入帝宫兮。摇翘奋羽驰风骋雨游无穷兮。</p>
<hr>

<h2 id="17-‧-九思"><a href="#17-‧-九思" class="headerlink" title="17 ‧ 九思"></a>17 ‧ 九思</h2><p><center><font color="teal" size="+1">逢尤</font></center></p>

<p>　　悲兮愁，哀兮忧。天生我兮当暗时，被诼谮兮虚获尤。心烦愦兮意无聊，严载驾兮出戏游。周八极兮历九州，求轩辕兮索重华。世既卓兮远眇眇，握佩玖兮中路躇。羡咎繇兮建典谟，懿风后兮受瑞图。愍余命兮遭六极，委玉质兮于泥涂。遽傽遑兮驱林泽，步屏营兮行丘阿。车軏折兮马虺颓，憃怅立兮涕滂沱。思丁文兮圣明哲，哀平差兮迷谬愚。吕傅举兮殷周兴，忌嚭专兮郢吴虚。仰长叹兮气䭇结，悒殟绝兮咶复苏。虎兕争兮于廷中，豺狼鬬兮我之隅。云雾会兮日冥晦，飘风起兮扬尘埃。走鬯罔兮乍东西，欲窜伏兮其焉如。念灵闺兮隩重深，愿竭节兮隔无由。望旧邦兮路逶随，忧心悄兮志勤劬。䰟茕茕兮不遑寐，目眽眽兮寤终朝。</p>
<p><center><font color="teal" size="+1">怨上</font></center></p>

<p>　　令尹兮謷謷，群司兮譨譨。哀哉兮淈淈，上下兮同流。菽藟兮蔓衍，芳虈兮挫枯。朱紫兮杂乱，曾莫兮别诸。倚此兮岩穴，永思兮窈悠。嗟怀兮眩惑，用志兮不昭。将丧兮玉斗，遗失兮钮枢。我心兮煎熬，惟是兮用忧。进恶兮九旬，复顾兮彭务。拟斯兮二踪，未知兮所投。谣吟兮中壄，上察兮璇玑。大火兮西睨，摄提兮运低。雷霆兮硠礚，雹霰兮霏霏。奔电兮光晃，凉风兮怆凄。鸟兽兮惊骇，相从兮宿栖。鸳鸯兮嗈嗈，狐狸兮徾徾。哀吾兮介特，独处兮罔依。蝼蛄兮鸣东，蟊蠽兮号西。蛓缘兮我裳，蠋入兮我怀。虫豸兮夹余，惆怅兮自悲。伫立兮忉怛，心结縎兮折摧。</p>
<p><center><font color="teal" size="+1">疾世</font></center></p>

<p>　　周徘徊兮汉渚，求水神兮灵女。嗟此国兮无良，媒女诎兮謰謱。鴳雀列兮哗讙，鸲鹆鸣兮聒余。抱昭华兮宝璋，欲炫鬻兮莫取。言旋迈兮北徂，叫我友兮配耦。日阴曀兮未光，阒睄窕兮靡睹。纷载驱兮高驰，将咨询兮皇羲。遵河皋兮周流，路变易兮时乖。濿沧海兮东游，沐盥浴兮天池。访太昊兮道要，云靡贵兮仁义。志欣乐兮反征，就周文兮邠岐。秉玉英兮结誓，日欲暮兮心悲。惟天禄兮不再，背我信兮自违。逾陇堆兮渡漠，过桂车兮合黎。赴昆山兮馽騄，从卬遨兮栖迟。吮玉液兮止渴，啮芝华兮疗饥。居嵺廓兮尠畴，远梁昌兮几迷。望江汉兮濩渃，心紧絭兮伤怀。时昢昢兮旦旦，尘莫莫兮未晞。忧不暇兮寝食，吒增叹兮如雷。</p>
<p><center><font color="teal" size="+1">悯上</font></center></p>

<p>　　哀世兮睩睩，諓諓兮嗌喔。众多兮阿媚，骫靡兮成俗。贪枉兮党比，贞良兮茕独。鹄窜兮枳棘，鹈集兮帷幄。蘮蕠兮青葱，稾本兮萎落。覩斯兮伪惑。心为兮隔错。逡巡兮圃薮，率彼兮畛陌。川谷兮渊渊，山峊兮峉峉。丛林兮崯崯，株榛兮岳岳。霜雪兮漼溰，冰冻兮洛泽。东西兮南北，罔所兮归薄。庇荫兮枯树，匍匐兮岩石。蜷跼兮寒局数，独处兮志不申，年齿尽兮命迫促。魁垒挤摧兮常困辱，含忧强老兮愁不乐。须发薴顇兮顠鬓白，思灵泽兮一膏沐。怀兰英兮把琼若，待天明兮立踯躅。云蒙蒙兮电倏烁，孤雌惊兮鸣呴呴。思怫郁兮肝切剥，忿悁悒兮孰诉告。</p>
<p><center><font color="teal" size="+1">遭厄</font></center></p>

<p>　　悼屈子兮遭厄，沉王躬兮湘汨。何楚国兮难化，迄于今兮不易。士莫志兮羔裘，竞佞谀兮谗阋。指正义兮为曲，訿玉璧兮为石。殦雕游兮华屋，鵕䴊栖兮柴蔟。起奋迅兮奔走，违群小兮謑訽。载青云兮上升，适昭明兮所处。蹑天衢兮长驱，踵九阳兮戏荡。越云汉兮南济，秣余马兮河鼓。云霓纷兮暗翳，参辰回兮颠倒。逢流星兮问路，顾我指兮从左。俓娵觜兮直驰，御者迷兮失轨。遂踢达兮邪造，与日月兮殊道。志阏绝兮安如，哀所求兮不耦。攀天阶兮下视，见鄢郢兮旧宇。意逍遥兮欲归，众秽盛兮杳杳。思哽饐兮诘诎，涕流澜兮如雨。</p>
<p><center><font color="teal" size="+1">悼乱</font></center></p>

<p>　　嗟嗟兮悲夫，淆乱兮纷拿。茅丝兮同综，冠屦兮共絇。督万兮侍宴，周邵兮负刍。白龙兮见射，灵龟兮执拘。仲尼兮困厄，邹衍兮幽囚。伊余兮念兹，奔遁兮隐居。将升兮高山，上有兮猴猿。欲入兮深谷，下有兮虺蛇。左见兮鸣鵙，右睹兮呼枭。惶悸兮失气，踊跃兮距跳。便旋兮中原，仰天兮增叹。菅蒯兮壄莽，雚苇兮仟眠。鹿蹊兮𨇰𨇰，貒貉兮蟫蟫。鹯鹞兮轩轩，鹑䳺兮甄甄。哀我兮寡独，靡有兮齐伦。意欲兮沉吟，迫日兮黄昏。玄鹤兮高飞，曾逝兮青冥。鶬鶊兮喈喈，山鹊兮嘤嘤。鸿鸬兮振翅，归雁兮于征。吾志兮觉悟，怀我兮圣京。垂屣兮将起，跓竢兮硕明。</p>
<p><center><font color="teal" size="+1">伤时</font></center></p>

<p>　　惟昊天兮昭灵，阳气发兮清明。风习习兮和暖，百草萌兮华荣。堇荼茂兮扶疏，蘅芷雕兮莹嫇。愍贞良兮遇害，将夭折兮碎糜。时混混兮浇饡，哀当世兮莫知。览往昔兮俊彦，亦诎辱兮系累。管束缚兮桎梏，百𧵍易兮傅卖。遭桓缪兮识举，才德用兮列施。且从容兮自慰，玩琴书兮游戏。迫中国兮迮陿，吾欲之兮九夷。超五岭兮嵯峨，观浮石兮崔嵬。陟丹山兮炎野，屯余车兮黄支。就祝融兮稽疑，嘉己行兮无为。乃回朅兮北逝，遇神孈兮宴娭。欲静居兮自娱，心愁戚兮不能。放余辔兮策驷，忽飙腾兮云浮。跖飞杭兮越海，从安期兮蓬莱。缘天梯兮北上，登太一兮玉台。使素女兮鼓簧，乘戈和兮讴谣。声噭誂兮清和，音晏衍兮要淫。咸欣欣兮酣乐，余眷眷兮独悲。顾章华兮太息，志恋恋兮依依。</p>
<p><center><font color="teal" size="+1">哀岁</font></center></p>

<p>　　旻天兮清凉，玄气兮高朗。北风兮潦洌，草木兮苍唐。蛜蚗兮噍噍，蝍蛆兮穰穰。岁忽忽兮惟暮，余感时兮凄怆。伤俗兮泥浊，蒙蔽兮不章。宝彼兮沙砾，捐此兮夜光。椒瑛兮湟污，葈耳兮充房。摄衣兮缓带，操我兮墨阳。升车兮命仆，将驰兮四荒。下堂兮见虿，出门兮触𧒒。巷有兮蚰蜒，邑多兮螳螂。睹斯兮嫉贼，心为兮切伤。俛念兮子胥，仰怜兮比干。投剑兮脱冕，龙屈兮蜿蟤。潜藏兮山泽，匍匐兮丛攒。窥见兮溪涧，流水兮沄沄。鼋鼍兮欣欣，鳣鲇兮延延。群行兮上下，骈罗兮列陈。自恨兮无友，特处兮茕茕。冬夜兮陶陶，雨雪兮冥冥。神光兮熲熲，鬼火兮荧荧。修德兮困控，愁不聊兮遑生。忧纡兮郁郁，恶所兮写情。</p>
<p><center><font color="teal" size="+1">守志</font></center></p>

<p>　　陟玉峦兮逍遥，览高冈兮峣峣。桂树列兮纷敷，吐紫华兮布条。实孔鸾兮所居，今其集兮惟鸮。乌鹊惊兮哑哑，余顾瞻兮怊怊。彼日月兮暗昧，障覆天兮祲氛。伊我后兮不聪，焉陈诚兮效忠。摅羽翮兮超俗，游陶遨兮养神。乘六蛟兮蜿蝉，遂驰骋兮升云。扬彗光兮为旗，秉电策兮为鞭。朝晨发兮鄢郢，食时至兮增泉。绕曲阿兮北次，造我车兮南端。谒玄黄兮纳贽，崇忠贞兮弥坚。历九宫兮遍观，睹秘藏兮宝珍。就傅说兮骑龙，与织女兮合婚。举天罼兮掩邪，彀天弧兮射奸。随真人兮翱翔，食元气兮长存。望太微兮穆穆，睨三阶兮炳分。相辅政兮成化，建烈业兮垂勋。目瞥瞥兮西没，道遐迥兮阻叹。志稸积兮未通，怅敞罔兮自怜。</p>
<p>　　乱曰：天庭明兮云霓藏，三光朗兮镜万方。斥蜥蜴兮进龟龙，策谋从兮翼机衡。配稷契兮恢唐功，嗟英俊兮未为双。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_05/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_05/" class="post-title-link" itemprop="url">楚辞 - 卷五</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-31 00:00:00" itemprop="dateCreated datePublished" datetime="2003-03-31T00:00:00+08:00">2003-03-31</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="13-‧-七谏"><a href="#13-‧-七谏" class="headerlink" title="13 ‧ 七谏"></a>13 ‧ 七谏</h2><p><center><font color="teal" size="+1">初放</font></center></p>

<p>　　平生于国兮长于原壄。言语讷譅兮又无强辅。浅智褊能兮闻见又寡。数言便事兮见怨门下。王不察其长利兮卒见弃乎原壄。伏念思过兮无可改者。群众成朋兮上浸以惑。巧佞在前兮贤者灭息。尧舜圣已没兮孰为忠直？高山崔巍兮水流汤汤。死日将至兮与麋鹿如坈。块兮鞠，当道宿，举世皆然兮余将谁告？斥逐鸿鹄兮近习鸱枭，斩伐橘柚兮列树苦桃。便娟之修竹兮寄生乎江潭。上葳蕤而防露兮下泠泠而来风。孰知其不合兮若竹柏之异心。往者不可及兮来者不可待。悠悠苍天兮莫我振理。窃怨君之不寤兮吾独死而后已。</p>
<p><center><font color="teal" size="+1">沉江</font></center></p>

<p>　　惟往古之得失兮，览私微之所伤。尧舜圣而慈仁兮，后世称而弗忘。齐桓失于专任兮，夷吾忠而名彰。晋献惑于孋姬兮，申生孝而被殃。偃王行其仁义兮，荆文寤而徐亡。纣暴虐以失位兮，周得佐乎吕望。修往古以行恩兮，封比干之丘垄。贤俊慕而自附兮，日浸淫而合同。明法令而修理兮，兰芷幽而有芳。苦众人之妒予兮，箕子寤而佯狂。不顾地以贪名兮，心怫郁而内伤。联蕙芷以为佩兮，过鲍肆而失香。正臣端其操行兮，反离谤而见攘。世俗更而变化兮，伯夷饿于首阳。独廉洁而不容兮，叔齐久而逾明。浮云陈而蔽晦兮，使日月乎无光。忠臣贞而欲谏兮，谗谀毁而在旁。秋草荣其将实兮，微霜下而夜降。商风肃而害生兮，百草育而不长。众并谐以妒贤兮，孤圣特而易伤。怀计谋而不见用兮，岩穴处而隐藏。成功隳而不卒兮，子胥死而不葬。世从俗而变化兮，随风靡而成行。信直退而毁败兮，虚伪进而得当。追悔过之无及兮，岂尽忠而有功。废制度而不用兮，务行私而去公。终不变而死节兮，惜年齿之未央。将方舟而下流兮，冀幸君之发蒙。痛忠言之逆耳兮，恨申子之沉江。愿悉心之所闻兮，遭值君之不聪。不开寤而难道兮，不别横之与纵。听姧臣之浮说兮，绝国家之久长。灭规榘而不用兮，背绳墨之正方。离忧患而乃寤兮，若纵火于秋蓬。业失之而不救兮，尚何论乎祸凶？彼离畔而朋党兮，独行之士其何望？日渐染而不自知兮，秋毫微哉而变容。众轻积而折轴兮，原咎杂而累重。赴湘沅之流澌兮，恐逐波而复东。怀沙砾而自沉兮，不忍见君之蔽壅。</p>
<p><center><font color="teal" size="+1">怨世</font></center></p>

<p>　　世沉淖而难论兮，俗岒峨而㠁嵯。清泠泠而歼灭兮，溷湛湛而日多。枭鸮既以成群兮，玄鹤弭翼而屏移。蓬艾亲人御于床笫兮，马兰踸踔而日加。弃捐药芷与杜衡兮，余柰世之不知芳何？何周道之平易兮，然芜秽而险戏。高阳无故而委尘兮，唐虞点灼而毁议。谁使正其真是兮，虽有八师而不可为。皇天保其高兮，后土持其久。服清白以逍遥兮，偏与乎玄英异色。西施媞媞而不得见兮，𡠜母勃屑而日侍。桂蠹不知所淹留兮，蓼虫不知徙乎葵菜。处湣湣之浊世兮，安所达乎吾志。意有所载而远逝兮，固非众人之所识。骥踌躇于弊輂兮，遇孙阳而得代。吕望穷困而不聊生兮，遭周文而舒志。宁戚饭牛而商歌兮，桓公闻而弗置。路室女之方桑兮，孔子过之以自侍。吾独乖剌而无当兮，心悼怵而耄思。思比干之恲恲兮，哀子胥之慎事。悲楚人之和氏兮，献宝玉以为石。遇厉武之不察兮，羌两足以毕斮。小人之居势兮，视忠正之何若？改前圣之法度兮，喜嗫嚅而妄作。亲谗谀而疏贤圣兮，讼谓闾娵为丑恶。愉近习而蔽远兮，孰知察其黑白。卒不得效其心容兮，安眇眇而无所归薄。专精爽以自明兮，晦冥冥而壅蔽。年既已过太半兮，然坎轲而留滞。欲高飞而远集兮，恐离罔而灭败。独冤抑而无极兮，伤精神而寿夭。皇天既不纯命兮，余生终无所依。愿自沉于江流兮，绝横流而径逝。宁为江海之泥涂兮，安能久见此浊世？</p>
<p><center><font color="teal" size="+1">怨思</font></center></p>

<p>　　贤士穷而隐处兮，廉方正而不容。子胥谏而靡躯兮，比干忠而剖心。子推自割而飤君兮，德日忘而怨深。行明白而曰黑兮，荆棘聚而成林。江离弃于穷巷兮，蒺藜蔓乎东厢。贤者蔽而不见兮，谗谀进而相朋。枭鸮并进而俱鸣兮，凤皇飞而高翔。愿壹往而径逝兮，道壅绝而不通。</p>
<p><center><font color="teal" size="+1">自悲</font></center></p>

<p>　　居愁勤其谁告兮，独永思而忧悲。内自省而不慙兮，操愈坚而不衰。隐三年而无决兮，岁忽忽其若颓。怜余身不足以卒意兮，冀一见而复归。哀人事之不幸兮，属天命而委之咸池。身被疾而不闲兮，心沸热其若汤。冰炭不可以相并兮，吾固知乎命之不长。哀独苦死之无乐兮，惜余年之未央。悲不反余之所居兮，恨离予之故乡。鸟兽惊而失群兮，犹高飞而哀鸣。狐死必首丘兮，夫人孰能不反其真情？故人疏而日忘兮，新人近而俞好。莫能行于杳冥兮，孰能施于无报？苦众人之皆然兮，乘回风而远游。凌恒山其若陋兮，聊愉娱以忘忧。悲虚言之无实兮，苦众口之铄金。过故乡而一顾兮，泣歔欷而沾衿。厌白玉以为面兮，怀琬琰以为心。邪气入而感内兮，施玉色而外淫。何青云之流澜兮，微霜降之蒙蒙。徐风至而徘徊兮，疾风过之汤汤。闻南藩乐而欲往兮，至会稽而且止。见韩众而宿之兮，问天道之所在？借浮云以送予兮，载雌霓而为旌。驾青龙以驰骛兮，班衍衍之冥冥。忽容容其安之兮，超慌忽其焉如。苦众人之难信兮，愿离群而远举。登峦山而远望兮，好桂树之冬荣。观天火之炎炀兮，听大壑之波声。引八维以自道兮，含沆瀣以长生。居不乐以时思兮，食草木之秋实。饮菌若之朝露兮，构桂木而为室。杂橘柚以为囿兮，列新夷与椒桢。鵾鹤孤而夜号兮，哀居者之诚贞。</p>
<p><center><font color="teal" size="+1">哀命</font></center></p>

<p>　　哀时命之不合兮，伤楚国之多忧。内怀情之洁白兮，遭乱世而离尤。恶耿介之直行兮，世溷浊而不知。何君臣之相失兮，上沅湘而分离。测汨罗之湘水兮，知时固而不反。伤离散之交乱兮，遂侧身而既远。处玄舍之幽门兮，穴岩石而窟伏。从水蛟而为徒兮，与神龙乎休息。何山石之崭岩兮，灵魂屈而偃蹇。含素水而蒙深兮，日眇眇而既远。哀形体之离解兮，神𦊀两而无舍。惟椒兰之不反兮，魂迷惑而不知路。愿无过之设行兮，虽灭没之自乐。痛楚国之流亡兮，哀灵修之过到。固时俗之溷浊兮，志瞀迷而不知路。念私门之正匠兮，遥涉江而远去。念女嬃之婵媛兮，涕泣流乎于悒。我决死而不生兮，虽重追吾何及。戏疾濑之素水兮，望高山之蹇产。哀高丘之赤岸兮，遂没身而不反。</p>
<p><center><font color="teal" size="+1">谬谏</font></center></p>

<p>　　怨灵修之浩荡兮，夫何执操之不固。悲太山之为隍兮，孰江河之可涸。愿承闲而效志兮，恐犯忌而干讳。卒抚情以寂寞兮，然怊怅而自悲。玉与石其同匮兮，贯鱼眼与珠玑。驽骏杂而不分兮，服罢牛而骖骥。年滔滔而自远兮，寿冉冉而愈衰。心悇憛而烦冤兮，蹇超摇而无冀。固时俗之工巧兮，灭规榘而改错。却骐骥而不乘兮，策驽骀而取路。当世岂无骐骥兮，诚无王良之善驭。见执辔者非其人兮，故驹跳而远去。不量凿而正枘兮，恐榘矱之不同。不论世而高举兮，恐操行之不调。弧弓弛而不张兮，孰云知其所至？无倾危之患难兮，焉知贤士之所死？俗推佞而进富兮，节行张而不着。贤良蔽而不群兮，朋曹比而党誉。邪说饰而多曲兮，正法弧而不公。直士隐而避匿兮，谗谀登乎明堂。弃彭咸之娱乐兮，灭巧倕之绳墨。菎蕗杂于黀蒸兮，机蓬矢以射革。驾蹇驴而无策兮，又何路之能极？以直针而为钓兮，又何鱼之能得？伯牙之绝弦兮，无钟子期而听之。和抱璞而泣血兮，安得良工而剖之？同音者相和兮，同类者相似。飞鸟号其群兮，鹿鸣求其友。故叩宫而宫应兮，弹角而角动。虎啸而谷风至兮，龙举而景云往。音声之相和兮，言物类之相感也。夫方圜之异形兮，势不可以相错。列子隐身而穷处兮，世莫可以寄托。众鸟皆有行列兮，凤独翔翔而无所薄。经浊世而不得志兮，愿侧身岩穴而自托。欲阖口而无言兮，尝被君之厚德。独便悁而怀毒兮，愁郁郁之焉极！念三年之积思兮，愿壹见而陈辞。不及君而骋说兮，世孰可为明之。身寝疾而日愁兮，情沉抑而不扬。众人莫可与论道兮，悲精神之不通。</p>
<p>　　乱曰：鸾皇孔凤日以远兮，畜凫鴐鹅。鸡鹜满堂坛兮，鼃黾游乎华池。要褭奔亡兮，腾驾橐驼。铅刀进御兮，遥弃太阿。拔搴玄芝兮，列树芋荷。橘柚萎枯兮，苦李旖旎。甂瓯登于明堂兮，周鼎潜乎深渊。自古而固然兮，吾又何怨乎今之人！</p>
<hr>

<h2 id="14-‧-哀时命"><a href="#14-‧-哀时命" class="headerlink" title="14 ‧ 哀时命"></a>14 ‧ 哀时命</h2><p>　　哀时命之不及古人兮，夫何予生之不遘时。往者不可扳援兮，徕者不可与期。志憾恨而不逞兮，杼中情而属诗。夜炯炯而不寐兮，怀隐忧而历兹。心郁郁而无告兮，众孰可与深谋？欿愁悴而委惰兮，老冉冉而逮之。居处愁以隐约兮，志沉抑而不扬。道壅塞而不通兮，江河广而无梁。愿至昆仑之悬圃兮，釆钟山之玉英。擥瑶木之橝枝兮，望阆风之板桐。弱水汩其为难兮，路中断而不通。势不能凌波以径度兮，又无羽翼而高翔。然隐悯而不达兮，独徙倚而彷徉。怅惝罔以永思兮，心纡𨋎而增伤。倚踌躇以淹留兮，日饥馑而绝粮。廓抱景而独倚兮，超永思乎故乡。廓落寂而无友兮，谁可与玩此遗芳？白日晼晚其将入兮，哀余寿之弗将。车既弊而马罢兮，蹇邅徊而不能行。身既不容于浊世兮，不知进退之宜当。</p>
<p>　　冠崔嵬而切云兮，剑淋离而从横。衣摄叶以储与兮，左袪挂于榑桑。右袵拂于不周兮，六合不足以肆行。上同凿枘于伏戏兮，下合矩矱于虞唐。愿尊节而式高兮，志犹卑夫禹汤。虽知困其不改操兮，终不以邪枉害方。世并举而好朋兮，壹斗斛而相量。众比周以肩迫兮，贤者远而隐藏。为凤皇作鹑笼兮，虽翕翅其不容。灵皇其不寤知兮，焉陈词而效忠？俗嫉妒而蔽贤兮，孰知余之从容？愿舒志而抽冯兮，庸讵知其吉凶？璋珪杂于甑窐兮，陇廉与孟娵同宫。举世以为恒俗兮，固将愁苦而终穷。幽独转而不寐兮，惟烦懑而盈匈。䰟眇眇而驰骋兮，心烦冤之𢥞𢥞，志欿憾而不憺兮，路幽昧而甚难。</p>
<p>　　块独守此曲隅兮，然欿切而永叹。愁修夜而宛转兮，气涫𩰾其若波。握剞劂而不用兮，操规榘而无所施。骋骐骥于中庭兮，焉能极夫远道？置猨狖于棂槛兮，夫何以责其捷巧？驷跛鳖而上山兮，吾固知其不能升。释管晏而任臧获兮，何权衡之能称？箟簬杂于黀蒸兮，机蓬矢以䠶革。负檐荷以丈尺兮，欲伸要而不可得。外迫胁于机臂兮，上牵联于矰隿。肩倾侧而不容兮，固陿腹而不得息。务光自投于深渊兮，不获世之尘垢。孰魁摧之可久兮，愿退身而穷处。凿山楹而为室兮，下被衣于水渚。雾露蒙蒙其晨降兮，云依斐而承宇。虹霓纷其朝霞兮，夕淫淫而淋雨。怊茫茫而无归兮，怅远望此旷野。下垂钓于溪谷兮，上要求于仙者。与赤松而结友兮，比王侨而为耦。使枭杨先导兮，白虎为之前后。浮云雾而入冥兮，骑白鹿而容与。</p>
<p>　　魂眐眐以寄独兮，汨徂往而不归。处卓卓而日远兮，志浩荡而伤怀。鸾凤翔于苍云兮，故矰缴而不能加。蛟龙潜于旋渊兮，身不挂于罔罗。知贪饵而近死兮，不如下游乎清波。宁幽隐以远祸兮，孰侵辱之可为？子胥死而成义兮，屈原沉于汨罗。虽体解其不变兮，岂忠信之可化？志怦怦而内直兮，履绳墨而不颇。执权衡而无私兮，称轻重而不差。摡尘垢之枉攘兮，除秽累而反真。形体白而质素兮，中皎洁而淑清。时猒饫而不用兮，且隐伏而远身。聊窜端而匿迹兮，嗼𠴫默而无声。独便悁而烦毒兮，焉发愤而抒情。时暧暧其将罢兮，遂闷叹而无名。伯夷死于首阳兮，卒夭隐而不荣。太公不遇文王兮，身至死而不得逞。怀瑶象而佩琼兮，愿陈列而无正。生天𡒰之若过兮，忽烂漫而无成。邪气袭余之形体兮，疾憯怛而萌生。愿壹见阳春之白日兮，恐不终乎永年。</p>
<hr>

<h2 id="15-‧-九怀"><a href="#15-‧-九怀" class="headerlink" title="15 ‧ 九怀"></a>15 ‧ 九怀</h2><p><center><font color="teal" size="+1">匡机</font></center></p>

<p>　　极运兮不中，来将屈兮困穷。余深愍兮惨怛，愿一列兮无从。乘日月兮上征，顾游心兮鄗酆。弥览兮九隅，彷徨兮兰宫。芷闾兮乐房，奋摇兮众芳。菌阁兮蕙楼，观道兮从横。宝金兮委积，美玉兮盈堂。桂水兮潺湲，扬流兮洋洋。蓍蔡兮踊跃，孔鹤兮回翔。抚槛兮远望，念君兮不忘。怫郁兮莫陈，永怀兮内伤。</p>
<p><center><font color="teal" size="+1">通路</font></center></p>

<p>　　天门兮𡒰户，孰由兮贤者？无正兮溷厕，怀德兮何覩？假寐兮愍斯，谁可与兮寤语？痛凤兮远逝，畜鴳兮近处。鲸11-4e46兮幽潜，从虾兮游陼。乘虬兮登阳，载象兮上行。朝发兮葱岭，夕至兮明光。北饮兮飞泉，南采兮芝英。宣游兮列宿，顺极兮彷徉。红采兮骍衣，翠缥兮为裳。舒佩兮綝纚，竦余剑兮干将。腾蛇兮后从，飞駏兮步旁。微观兮玄圃，览察兮瑶光。启匮兮探䇲，悲命兮相当。纫蕙兮永辞，将离兮所思。浮云兮容与，道余兮何之？远望兮仟眠，闻雷兮阗阗。阴忧兮感余，惆怅兮自怜。</p>
<p><center><font color="teal" size="+1">危俊</font></center></p>

<p>　　林不容兮鸣蜩，余何留兮中州？陶嘉月兮聦驾，搴玉英兮自修。结荣茞兮逶逝，将去烝兮远游。径岱土兮魏阙，历九曲兮牵牛。聊假日兮相佯，遗光耀兮周流。望太一兮淹息，纡余辔兮自休。晞白日兮皎皎，弥远路兮悠悠。顾列孛兮缥缥，观幽云兮陈浮。巨宝迁兮砏磤，雉咸雊兮相求。泱莽莽兮究志，惧吾心兮懤懤。步余马兮飞柱，览可与兮匹俦。卒莫有兮纤介，永余思兮怞怞。</p>
<p><center><font color="teal" size="+1">昭世</font></center></p>

<p>　　世溷兮冥昏，违君兮归真。乘龙兮偃蹇，高回翔兮上臻。袭英衣兮缇䌌，披华裳兮芳芬。登羊角兮扶舆，浮云漠兮自娱。握神精兮雍容，与神人兮相胥。流星坠兮成雨，进瞵盼兮上丘墟。览旧邦兮滃郁，余安能兮久居！志怀逝兮心懰栗，纡余辔兮踌躇。闻素女兮微歌，听王后兮吹竽。魂凄怆兮感哀，肠回回兮盘纡。抚余佩兮缤纷，高太息兮自怜。使祝融兮先行，令昭明兮开门。驰六蛟兮上征，竦余驾兮入冥。历九州兮索合，谁可与兮终生？忽反顾兮西囿，睹轸丘兮崎倾。横垂涕兮泫流，悲余后兮失灵。</p>
<p><center><font color="teal" size="+1">尊嘉</font></center></p>

<p>　　季春兮阳阳，列草兮成行。余悲兮兰生，委积兮从横。江离兮遗捐，辛夷兮挤臧。伊思兮往古，亦多兮遭殃。伍胥兮浮江，屈子兮沉湘。运余兮念兹，心内兮怀伤。望淮兮沛沛，滨流兮则逝。榜舫兮下流，东注兮礚礚。蛟龙兮导引，文鱼兮上濑。抽蒲兮陈坐，援芙蕖兮为盖。水跃兮余旌，继以兮微蔡。云旗兮电骛，倏忽兮容裔。河伯兮开门，迎余兮欢欣。顾念兮旧都，怀恨兮艰难。窃哀兮浮萍，泛淫兮无根。</p>
<p><center><font color="teal" size="+1">蓄英</font></center></p>

<p>　　秋风兮萧萧，舒芳兮振条。微霜兮眇眇，病夭兮鸣蜩。玄鸟兮辞归，飞翔兮灵丘。望溪兮滃郁，熊罴兮呴嗥。唐虞兮不存，何故兮久留？临渊兮汪洋，顾林兮忽荒。修余兮袿衣，骑霓兮南上。椉云兮回回，亹亹兮自强。将息兮兰皋，失志兮悠悠。蒶蕴兮霉黧，思君兮无聊。身去兮意存，怆恨兮怀愁。</p>
<p><center><font color="teal" size="+1">思忠</font></center></p>

<p>　　登九灵兮游神，静女歌兮微晨。悲皇丘兮积葛，众体错兮交纷。贞枝抑兮枯槁，枉车登兮庆云。感余志兮惨栗，心怆怆兮自怜。驾玄螭兮北征，曏吾路兮葱岭。连五宿兮建旄，扬氛气兮为旌。历广漠兮驰骛，览中国兮冥冥。玄武步兮水母，与吾期兮南荣。登华盖兮乘阳，聊逍遥兮播光。抽库娄兮酌醴，援瓟瓜兮接粮。毕休息兮远逝，发玉轫兮西行。惟时俗兮疾正，弗可久兮此方。寤辟摽兮永思，心怫郁兮内伤。</p>
<p><center><font color="teal" size="+1">陶壅</font></center></p>

<p>　　览杳杳兮世惟，余惆怅兮何归？伤时俗兮溷乱，将奋翼兮高飞。驾八龙兮连蜷，建虹旌兮威夷。观中宇兮浩浩，纷翼翼兮上跻。浮溺水兮舒光，淹低佪兮京沶。屯余车兮索友，覩皇公兮问师。道莫贵兮归真，羡余术兮可夷。吾乃逝兮南娭，道幽路兮九疑。越炎火兮万里，过万首兮㠜㠜。济江海兮蝉蜕，绝北梁兮永辞。浮云郁兮昼昏，霾土忽兮塺塺。息阳城兮广夏，衰色罔兮中怠。意晓阳兮燎寤，乃自𧧂兮在兹。思尧舜兮袭兴，幸咎繇兮获谋。悲九州兮靡君，抚轼叹兮作诗。</p>
<p><center><font color="teal" size="+1">株昭</font></center></p>

<p>　　悲哉于嗟兮，心内切磋。款冬而生兮，凋彼叶柯。瓦砾进宝兮，捐弃随和。铅刀厉御兮，顿弃太阿。骥垂两耳兮，中坂蹉跎。蹇驴服驾兮，无用日多。修洁处幽兮，贵宠沙劘。凤皇不翔兮，鹑鴳飞扬。乘虹骖霓兮，载云变化。鹪䳟开路兮，后属青蛇。步骤桂林兮，超骧卷阿。丘陵翔儛兮，溪谷悲歌。神章灵篇兮，赴曲相和。余私娱兹兮，孰哉复加。还顾世俗兮，坏败罔罗。卷佩将逝兮，涕流滂沲。</p>
<p>　　乱曰：皇门开兮照下土，株秽除兮兰芷覩。四佞放兮后得禹，圣舜摄兮昭尧绪，孰能若兮愿为辅。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_04/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_04/" class="post-title-link" itemprop="url">楚辞 - 卷四</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-30 00:00:00" itemprop="dateCreated datePublished" datetime="2003-03-30T00:00:00+08:00">2003-03-30</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="09-‧-招魂"><a href="#09-‧-招魂" class="headerlink" title="09 ‧ 招魂"></a>09 ‧ 招魂</h2><p>　　朕幼清以廉洁兮，身服义而未沬。主此盛德兮，牵于俗而芜秽。上无所考此盛德兮，长离殃而愁苦。帝告巫阳曰：“有人在下，我欲辅之。魂魄离散，汝筮予之！”巫阳对曰：“掌㝱。上帝其命难从。若必筮予之，恐后之谢，不能复用。”巫阳焉乃下招曰：</p>
<p>　　魂兮归来！去君之恒干，何为四方些？舍君之乐处，而离彼不祥些！魂兮归来！东方不可以托些。长人千仞，惟魂是索些。十日代出，流金铄石些。彼皆习之，魂往必释些。归来兮！不可以托些。</p>
<p>　　魂兮归来！南方不可以止些。雕题黑齿，得人肉以祀，以其骨为醢些。蝮蛇蓁蓁，封狐千里些。雄虺九首，往来鲦忽，吞人以益其心些。归来兮！不可以久淫些。</p>
<p>　　魂兮归来！西方之害，流沙千里些。旋入雷渊，爢散而不可止些。𡴘而得脱，其外旷宇些。赤蚁若象，玄蠭若壶些。五谷不生，藂菅是食些。其土烂人，求水无所得些。彷徉无所倚，广大无所极些。归来兮！恐自遗贼些。</p>
<p>　　魂兮归来！北方不以止些。增冰峨峨，飞雪千里些。归来兮！不可以久些。</p>
<p>　　魂兮归来！君无上天些。虎豹九关，啄害下人些。一夫九首，拔木九千些。豺狼从目，往来侁侁些；悬人以娭，投之深渊些。致命于帝，然后得瞑些。归来！往恐危身些。</p>
<p>　　魂兮归来！君无下此幽都些。土伯九约，其角觺觺些。敦脄血拇，逐人駓駓些。参目虎首，其身若牛些。此皆甘人，归来！恐自遗灾些。</p>
<p>　　魂兮归来！入修门些。工祝招君，背行先些。秦篝齐缕，郑绵络些。招具该备，永啸呼些。魂兮归来！反故居些。天地四方，多贼奸些。像设君室，静闲安些。高堂邃宇，槛层轩些。层台累榭，临高山些。网户朱缀，刻方连些。冬有穾厦，夏室寒些。川谷径复，流潺湲些。光风转蕙，泛崇兰些。经堂入奥，朱尘筵些。砥室翠翘，挂曲琼些。翡翠珠被，烂齐光些。蒻阿拂壁，罗帱张些。纂组绮缟，结琦璜些。室中之观，多珍怪些。兰膏明烛，华容备些。二八侍宿，射递代些。九侯淑女，多迅众些。盛鬋不同制，实满宫些。容态好比，顺弥代些。弱颜固植，謇其有意些。姱容修态，絙洞房些。蛾眉曼睩，目腾光些。靡颜腻理，遗视矊些。离榭修幕，侍君之闲些。翡帷翠帐，饰高堂些。红壁沙版，玄玉梁些。仰观刻桷，画龙蛇些。坐堂伏槛，临曲池些。芙蓉始发，杂芰荷些。紫茎屏风，文缘波些。文异豹饰，侍陂陁些。轩輬既低，步骑罗些。兰薄户树，琼木篱些。魂兮归来！何远为些？室家遂宗，食多方些。稻粢穱麦，拿黄粱些。大苦醎酸，辛甘行些。肥牛之腱，臑若芳些。和酸若苦，陈吴羹些。胹鳖炮羔，有柘浆些。鹄酸臇凫，煎鸿鶬些。露鸡臛蠵，厉而不爽些。粔籹蜜饵，有糖餭些。瑶浆蜜勺，实羽觞些。挫糟冻饮，酎清凉些。华酌既陈，有琼浆些。归来反故室，敬而无妨些。肴羞未通，女乐罗些。敶钟按鼓，造新歌些。《涉江》《采菱》，发《扬荷》些。美人既醉，朱颜酡些。娭光眇视，目曾波些。被文服纤，丽而不奇些。长发曼鬋，艳陆离些。二八齐容，起郑舞些。衽若交竿，抚案下些。竽瑟狂会，搷鸣鼓些。宫庭震惊，发激楚些。吴歈蔡讴，奏大吕些。士女杂坐，乱而不分些。放敶组缨，班其相纷些。郑卫妖玩，来杂陈些。激楚之结，独秀先些。菎蔽象棊，有六博些。分曹并进，遒相迫些。成枭而牟，呼五白些。晋制犀比，费白日些。铿钟摇簴，揳梓瑟些。娱酒不废，沉日夜些。兰膏明烛，华镫错些。结撰至思，兰芳假些。人有所极，同心赋些。酎饮尽欢，乐先故些。魂兮归来！反故居些。</p>
<p>　　乱曰：献岁发春兮，汩吾南征，菉苹齐叶兮，白芷生。路贯庐江兮，左长薄，倚沼畦瀛兮，遥望博。青骊结驷兮，齐千乘，悬火延起兮，玄颜烝。步及骤处兮，诱骋先，抑骛若通兮，引车右还。与王趋梦兮，课后先。君王亲发兮，惮青兕，朱明承夜兮，时不可以淹。皋兰被径兮，斯路渐。湛湛江水兮，上有枫，目极千里兮，伤春心。魂兮归来哀江南！</p>
<hr>

<h2 id="10-‧-大招"><a href="#10-‧-大招" class="headerlink" title="10 ‧ 大招"></a>10 ‧ 大招</h2><p>　　青春受𧬄，白日昭只。春气奋发，万物遽只。冥凌浃行，魂无逃只。魂魄归徕！无远遥只。</p>
<p>　　魂乎归徕！无东无西无南无北只。东有大海，溺水浟浟只。螭龙并流，上下悠悠只。雾雨淫淫，白皓胶只。魂乎无东！汤谷𡧯只。</p>
<p>　　魂乎无南！南有炎火千里，蝮蛇蜒只。山林险隘，虎豹蜿只。鰅鱅短狐，王虺骞只。魂乎无南！蜮伤躬只。</p>
<p>　　魂乎无西！西方流沙，漭洋洋只。豕首纵目，被发鬤只。长爪踞牙，诶笑狂只。魂乎无西！多害伤只。</p>
<p>　　魂乎无北！北有寒山，逴龙赩只。代水不可涉，深不可测只。天白颢颢，寒凝凝只。魂乎无往！盈北极只。</p>
<p>　　魂魄归徕！闲以静只。自恣荆楚，安以定只。逞志究欲，心意安只。穷身永乐，年寿延只。魂乎归徕！乐不可言只。</p>
<p>　　五谷六仞，设菰粱只。鼎臑盈望，和致芳只。内鶬鸽鹄，味豺羹只。魂乎归徕！恣所尝只。</p>
<p>　　鲜蠵甘鸡，和楚酪只。醢豚苦狗，脍苴莼只。吴酸蒿蒌，不沾薄只。魂兮归徕！恣所择只。</p>
<p>　　炙鸹烝凫，煔鹑敶只。煎鰿𦞦雀，遽爽存只。魂乎归徕！丽以先只。</p>
<p>　　四酎并孰，不歰嗌只。清馨冻饮，不歠役只。吴醴白糵，和楚沥只。魂乎归徕！不遽惕只。</p>
<p>　　代秦郑卫，鸣竽张只。伏戏《驾辩》，楚《劳商》只。讴和《扬阿》，赵箫倡只。魂乎归徕！定空桑只。</p>
<p>　　二八接舞，投诗赋只。叩钟调磬，娱人乱只。四上竞气，极声变只。魂乎归徕！听歌撰只。</p>
<p>　　朱唇皓齿，嫭以姱只。比德好闲，习以都只。丰肉微骨，调以娱只。魂乎归徕！安以舒只。</p>
<p>　　嫮目宜笑，娥眉曼只。容则秀雅，穉朱颜只。魂乎归徕！静以安只。</p>
<p>　　姱修滂浩，丽以佳只。曾颊倚耳，曲眉规只。滂心绰态，姣丽施只。小腰秀颈，若鲜卑只。魂乎归徕！思怨移只。</p>
<p>　　易中利心，以动作只。粉白黛黑，施芳泽只。长袂拂面，善留客只。魂乎归徕！以娱昔只。</p>
<p>　　青色直眉，美目媔只。靥辅奇牙，宜笑嘕只。丰肉微骨，体便娟只。魂乎归徕！恣所便只。</p>
<p>　　夏屋广大，沙堂秀只。南房小坛，观绝溜只。曲屋步壛，宜扰畜只。腾驾步游，猎春囿只。琼毂错衡，英华假只。茞兰桂树，郁弥路只。魂乎归徕！恣志虑只。</p>
<p>　　孔雀盈园，畜鸾皇只。鵾鸿群晨，杂鹙鶬只。鸿鹄代游，曼鹔鷞只。魂乎归徕！凤皇翔只。</p>
<p>　　曼泽怡面，血气盛只。永宜厥身，保寿命只。室家盈廷，爵禄盛只。魂乎归徕！居室定只。</p>
<p>　　接径千里，出若云只。三圭重侯，听类神只。察笃夭隐，孤寡存只。魂兮归徕！正始昆只。</p>
<p>　　田邑千畛，人阜昌只。美冒众流，德泽章只。先威后文，善美明只。魂乎归徕！赏罚当只。</p>
<p>　　名声若日，照四海只。德誉配天，万民理只。北至幽陵，南交址只。西薄羊肠，东穷海只。魂乎归徕！尚贤士只。</p>
<p>　　发政献行，禁苛暴只。举杰压陛，诛讥罢只。直赢在位，近禹麾只。豪杰执政，流泽施只。魂乎归徕！国家为只。</p>
<p>　　雄雄赫赫，天德明只。三公穆穆，登降堂只。诸侯毕极，立九卿只。昭质既设，大侯张只。执弓挟矢，揖辞让只。魂乎归徕！尚三王只。</p>
<hr>

<h2 id="11-‧-惜誓"><a href="#11-‧-惜誓" class="headerlink" title="11 ‧ 惜誓"></a>11 ‧ 惜誓</h2><p>　　惜余年老而日衰兮，岁忽忽而不反。登苍天而高举兮，历众山而日远。观江河之纡曲兮，离四海之沾濡。攀北极而一息兮，吸沆瀣以充虚。飞朱鸟使先驱兮，驾太一之象舆。苍龙蚴虬于左骖兮，白虎骋而为右騑。建日月以为盖兮，载玉女于后车。驰骛于杳冥之中兮，休息虖昆仑之墟。乐穷极而不猒兮，愿从容虖神明。涉丹水而驼骋兮，右大夏之遗风。黄鹄之一举兮，知山川之纡曲。再举兮，睹天地之圜方。临中国之众人兮，托回颷乎尚羊。乃至少原之野兮，赤松王乔皆在旁。二子拥瑟而调均兮，余因称乎清商。澹然而自乐兮，吸众气而翱翔。念我长生而久仙兮，不如反余之故乡。</p>
<p>　　黄鹄后时而寄处兮，鸱枭群而制之。神龙失水而陆居兮，为蝼蚁之所裁。夫黄鹄神龙犹如此兮，况贤者之逢乱世哉！寿冉冉而日衰兮，固儃回而不息。俗流从而不止兮，众枉聚而矫直。或偷合而苟进兮，或隐居而深藏。苦称量之不审兮，同权槩而就衡。或推移而苟容兮，或直言之谔謣。伤诚是之不察兮，并纫茅丝以为索。方世俗之幽昏兮，眩白黑之美恶。放山渊之龟玉兮，相与贵夫砾石。梅伯数谏而至醢兮，来革顺志而用国。悲仁人之尽节兮，反为小人之所贼。比干忠谏而剖心兮，箕子被发而佯狂。水背流而源竭兮，木去根而不长。非重躯以虑难兮，惜伤身之无功。</p>
<p>　　已矣哉！独不见夫鸾凤之高翔兮，乃集大皇之壄。循四极而回周兮，见盛德而后下。彼圣人之神德兮，远浊世而自藏。使麒麟可得羁而系兮，又何以异虖犬羊？</p>
<hr>

<h2 id="12-‧-招隐士"><a href="#12-‧-招隐士" class="headerlink" title="12 ‧ 招隐士"></a>12 ‧ 招隐士</h2><p>　　桂树丛生兮山之幽，偃蹇连蜷兮枝相缭。山气巃嵸兮石嵯峨。溪谷崭岩兮水曾波。猨狖群啸兮虎豹嗥。攀援桂枝兮聊淹留。王孙游兮不归，春草生兮萋萋。岁暮兮不自聊，蟪蛄鸣兮啾啾。坱兮轧，山曲𡶒，心淹留兮恫慌忽。罔兮沕，憭兮栗，虎豹穴，丛薄深林兮，人上栗。嵚岑碕礒兮，碅磳磈硊，树轮相纠兮林木茷骫。青莎杂树兮薠草靃靡，白鹿麏麚兮或腾或倚。状儿崯崯兮峨峨，凄凄兮漇漎。猕猴兮熊罴，慕类兮以悲。攀援桂枝兮聊淹留，虎豹鬬兮熊罴咆，禽兽骇兮亡其曹。王孙兮归来！山中兮不可以久留。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_03/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_03/" class="post-title-link" itemprop="url">楚辞 - 卷三</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-29 00:00:00" itemprop="dateCreated datePublished" datetime="2003-03-29T00:00:00+08:00">2003-03-29</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="05-‧-远游"><a href="#05-‧-远游" class="headerlink" title="05 ‧ 远游"></a>05 ‧ 远游</h2><p>　　悲时俗之迫厄兮，愿轻举而远游。质菲薄而无因兮，焉托乘而上浮。遭沉浊而污秽兮，独郁结其谁语！夜耿耿而不寐兮，魂焭焭而至曙。</p>
<p>　　惟天地之无穷兮，哀人生之长勤。往者余弗及兮，来者吾不闻。步徙倚而遥思兮，怊惝恍而乖怀。意荒忽而流荡兮，心愁凄而增悲。神倏忽而不反兮，形枯槁而独留。内惟省以端操兮，求正气之所由。漠虚静以恬愉兮，澹无为而自得。</p>
<p>　　闻赤松之清尘兮，愿承风乎遗则。贵真人之休德兮，美往世之登仙。与化去而不见兮，名声着而日延。奇傅说之托辰星兮，羡韩众之得一，形穆穆以浸远兮，离人群而遁逸。因气变而遂曾举兮，忽神奔而鬼怪。时仿佛以遥见兮，精皎皎以往来。绝氛埃而淑尤兮，终不反其故都。免众患而不惧兮，世莫知其所如。</p>
<p>　　恐天时之代序兮，耀灵晔而西征。微霜降而下沦兮，悼芳草之先零。聊仿佯而逍遥兮，永历年而无成。谁可与玩斯遗芳兮，晨向风而舒情。高阳邈以远兮，余将焉所程。</p>
<p>　　重曰：春秋忽其不淹兮，奚久留此故居？轩辕不可攀援兮，吾将从王乔而娱戏！餐六气而饮沆瀣兮，漱正阳而含朝霞。保神明之清澄兮，精气入而粗秽除。顺凯风以从游兮，至南巢而壹息。见王子而宿之兮，审壹气之和德。</p>
<p>　　曰：“道可受兮，不可传；其小无内兮，其大无垠；无滑而䰟兮，彼将自然；壹气孔神兮，于中夜存；虚以待之兮，无为之先；庶类以成兮，此德之门。”</p>
<p>　　闻至贵而遂徂兮，忽乎吾将行。仍羽人于丹丘兮，留不死之旧乡。朝濯发于汤谷兮，夕晞余身兮九阳。吸飞泉之微液兮，怀琬琰之华英。玉色頩以脕颜兮，精醇粹而始壮。质销铄以汋约兮，神要眇以淫放。嘉南州之炎德兮，丽桂树之冬荣。山萧条而无兽兮，野寂漠其无人。载营魄而登霞兮，掩浮云而上征。命天阍其开关兮，排阊阖而望予。召丰隆使先导兮，问大微之所居。集重阳入帝宫兮，造旬始而观清都。</p>
<p>　　朝发轫于太仪兮，夕始临乎于微闾。屯余车之万乘兮，纷溶与而并驰。驾八龙之婉婉兮，载云旗之逶蛇。建雄虹之采旄兮，五色杂而炫耀。服偃蹇以低昂兮，骖连蜷以骄骜。骑胶葛以杂乱兮，斑漫衍而方行。撰余辔而正策兮，吾将过乎句芒。历太皓以右转兮，前飞廉以启路。阳杲杲其未光兮，凌天地以径度。风伯为 余先驱兮，氛埃辟而清凉。凤皇翼其承旗兮，遇蓐收乎西皇。揽彗星以为旍兮，举斗柄以为麾。叛陆离其上下兮，游惊雾之流波。旹暧曃其曭莽兮，召玄武而奔属。后文昌使掌行兮，选署众神以并毂。路曼曼其修远兮，徐弭节而高厉。左雨师使径侍兮，右雷公以为卫。欲度世以忘归兮，意恣睢以担挢。内欣欣而自美兮，聊媮娱以自乐。涉青云以泛滥游兮，忽临睨夫旧乡。仆夫怀余心悲兮，边马顾而不行。思旧故以想像兮，长太息而掩涕。泛容与而遐举兮，聊抑志而自弭。指炎神而直驰兮，吾将往乎南疑。</p>
<p>　　览方外之荒忽兮，沛罔象而自浮。祝融戒而还衡兮，腾告鸾鸟迎宓妃。张咸池奏承云兮，二女御九韶歌。使湘灵鼓瑟兮，令海若舞冯夷。玄螭虫象并出进兮，形蟉虬而逶蛇。雌霓便娟以增挠兮，鸾鸟轩翥而翔飞。音乐博衍无终极兮，焉乃逝以俳佪。舒并节以驰骛兮，逴绝垠乎寒门。轶迅风于清源兮，从颛顼乎增冰。历玄冥以邪径兮，乘间维以反顾。召黔嬴而见之兮，为余先乎平路。经营四荒兮，周流六漠。上至列缺兮，降望大壑。下峥嵘而无地兮，上寥廓而无天。视倏忽而无见兮，听惝恍而无闻。超无为以至清兮，与泰初而为邻。</p>
<hr>

<h2 id="06-‧-卜居"><a href="#06-‧-卜居" class="headerlink" title="06 ‧ 卜居"></a>06 ‧ 卜居</h2><p>　　屈原既放，三年不得复见。竭知尽忠，而蔽鄣于谗。心烦虑乱，不知所从。往见太卜郑詹尹，曰：“余有所疑，愿因先生决之。”詹尹乃端策拂龟，曰：“君将何以教之？”</p>
<p>　　屈原曰：“吾宁悃悃款款，朴以忠乎？将送往劳来，斯无穷乎？宁诛锄草茅，以力耕乎？将游大人，以成名乎？宁正言不讳，以危身乎？将从俗富贵，以媮生乎？宁超然高举，以保真乎？将哫訾栗斯，喔咿儒儿，以事妇人乎？宁廉洁正直，以自清乎？将突梯滑稽，如脂如韦，以洁楹乎？宁昂昂若千里之驹乎？将泛泛若水中之凫乎，与波上下，偷以全吾躯乎？宁与骐骥亢轭乎？将随驽马之迹乎？宁与黄鹄比翼乎？将与鸡鹜争食乎？此孰吉孰凶？何去何从？世溷浊而不清，蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞？”</p>
<p>　　詹尹乃释策而谢，曰：“夫尺有所短，寸有所长，物有所不足，智有所不明，数有所不逮，神有所不通。用君之心，行君之意，龟策诚不能知事。”</p>
<hr>

<h2 id="07-‧-渔父"><a href="#07-‧-渔父" class="headerlink" title="07 ‧ 渔父"></a>07 ‧ 渔父</h2><p>　　屈原既放，游于江潭，行吟泽畔，颜色憔悴，形容枯槁。渔父见而问之，曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其酾？何故深思高举，自令放为？”屈原曰： “吾闻之，新沐者必弹冠，新浴者必振衣。安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎？”渔父莞尔而笑，鼓枻而去，歌曰：“沧浪之水清兮，可以濯吾缨，沧浪之水浊兮，可以濯吾足。”遂去，不复与言。</p>
<hr>

<h2 id="08-‧-九辩"><a href="#08-‧-九辩" class="headerlink" title="08 ‧ 九辩"></a>08 ‧ 九辩</h2><p>　　悲哉秋之为气也！萧瑟兮草木摇落而变衰，憭栗兮若在远行，登山临水兮送将归，泬寥兮天高而气清，寂漻兮收潦而水清，憯凄增欷兮薄寒之中人，怆恍懭悢兮去故而就新，坎廪兮贫士失职而志不平，廓落兮羇旅而无友生。惆怅兮而私自怜。燕翩翩其辞归兮，蝉寂漠而无声。雁廱廱而南游兮，鵾鸡啁哳而悲鸣。独申旦而不寐兮，哀蟋蟀之宵征。时亹亹而过中兮，蹇淹留而无成。</p>
<p>　　悲忧穷戚兮独处廓，有美一人兮心不绎。去乡离家兮徕远客，超逍遥兮今焉薄？专思君兮不可化，君不知兮可柰何！蓄怨兮积思，心烦憺兮忘食事。愿一见兮道余意，君之心兮与余异。车既驾兮朅而归，不得见兮心伤悲。倚结軨兮长太息，涕潺湲兮下沾轼。忼慨绝兮不得，中瞀乱兮迷惑。私自怜兮何极？心怦怦兮谅直。</p>
<p>　　皇天平分四时兮，窃独悲此廪秋。白露既下百草兮，奄离披此梧楸。去白日之昭昭兮，袭长夜之悠悠。离芳蔼之方壮兮，余萎约而悲愁。秋既先戒以白露兮，冬又申之以严霜。收恢台之孟夏兮，然欿傺而沉藏。叶烟邑而无色兮，枝烦拿而交横；颜淫溢而将罢兮，柯仿佛而萎黄；萷櫹槮之可哀兮，形销铄而瘀伤。惟其纷糅而将落兮，恨其失时而无当。擥騑辔而下节兮，聊逍遥以相佯。岁忽忽而遒尽兮，恐余寿之弗将。悼余生之不时兮，逢此世之俇攘。澹容与而独倚兮，蟋蟀鸣此西堂。心怵惕而震荡兮，何所忧之多方！卬明月而太息兮，步列星而极明。</p>
<p>　　窃悲夫蕙华之曾敷兮，纷旖旎乎都房。何曾华之无实兮，从风雨而飞扬。以为君独服此蕙兮，羌无以异于众芳。闵奇思之不通兮，将去君而高翔。心闵怜之惨凄兮，愿一见而有明。重无怨而生离兮，中结轸而增伤。岂不郁陶而思君兮？君之门以九重。猛犬狺狺而迎吠兮，关梁闭而不通。皇天淫溢而秋霖兮，后土何时而得漧！块独守此无泽兮，仰浮云而永叹。</p>
<p>　　何时俗之工巧兮，背绳墨而改错！却骐骥而不乘兮，策驽骀而取路。当世岂无骐骥兮，诚莫之能善御。见执辔者非其人兮，故駶跳而远去。凫雁皆唼夫粱藻兮，凤愈飘翔而高举。圜凿而方枘兮，吾固知其鉏铻而难入。众鸟皆有所登栖兮，凤独遑遑而无所集。愿衔枚而无言兮，尝被君之渥洽。太公九十乃显荣兮，诚未遇其匹合。谓骐骥兮安归？谓凤皇兮安栖？变古易俗兮世衰，今之相者兮举肥。骐骥伏匿而不见兮，凤皇高飞而不下。鸟兽犹知怀德兮，何云贤士之不处？骥不骤进而求服兮，凤亦不贪餧而妄食。君弃远而不察兮，虽愿忠其焉得？欲寂漠而绝端兮，窃不敢忘初之厚德。独悲愁其伤人兮，冯郁郁其何极？</p>
<p>　　霜露惨凄而交下兮，心尚𡴘其弗济。霰雪氛糅其增加兮，乃知遭命之将至。愿徼幸而有待兮，泊莽莽与壄草同死。愿自往而径游兮，路壅绝而不通。欲循道而平驱兮，又未知其所从。然中路而迷惑兮，自压桉而学诵。性愚陋以褊浅兮，信未达乎从容。</p>
<p>　　窃美申包胥之气盛兮，恐时世之不固。何时俗之工巧兮？灭规榘而改凿。独耿介而不随兮，愿慕先圣之遗教。处浊世而显荣兮，非余心之所乐。与其无义而有名兮，宁穷处而守高。食不媮而为饱兮，衣不苟而为温。窃慕诗人之遗风兮，愿托志乎素餐。蹇充倔而无端兮，泊莽莽而无垠。无衣裘以御冬兮，恐溘死不得见乎阳春。</p>
<p>　　靓杪秋之遥夜兮，心缭悷而有哀。春秋逴逴而日高兮，然惆怅而自悲。四时递来而卒岁兮，阴阳不可与俪偕。白日晼晚其将入兮，明月销铄而减毁。岁忽忽而遒尽兮，老冉冉而愈㢮。心摇悦而日𡴘兮，然怊怅而无冀。中憯恻之凄怆兮，长太息而增欷。年洋洋以日往兮，老嵺廓而无处。事亹亹而觊进兮，蹇淹留而踌躇。</p>
<p>　　何泛滥之浮云兮，猋壅蔽此明月！忠昭昭而愿见兮，然霠曀而莫达。愿皓日之显行兮，云蒙蒙而蔽之。窃不自聊而愿忠兮，或黕点而污之。尧舜之抗行兮，了冥冥而薄天。何险巇之嫉妒兮，被以不慈之伪名？彼日月之照明兮，尚黯黮而有瑕。何况一国之事兮，亦多端而胶加。被荷裯之晏晏兮，然潢洋而不可带。既骄美而伐武兮，负左右之耿介。憎愠惀之修美兮，好夫人之慷慨。众踥蹀而日进兮，美超远而逾迈。农夫辍耕而容与兮，恐田野之芜秽。事绵绵而多私兮，窃悼后之危败。世雷同而炫曜兮，何毁誉之昧昧！今修饰而窥镜兮，后尚可以窜藏。愿寄言夫流星兮，羌倏忽而难当。卒壅蔽此浮云兮，下暗漠而无光。</p>
<p>　　尧舜皆有所举任兮，故高枕而自适。谅无怨于天下兮，心焉取此怵惕？乘骐骥之浏浏兮，驭安用夫强策？谅城郭之不足恃兮，虽重介之何益？邅翼翼而无终兮，忳惛惛而愁约。生天地之若过兮，功不成而无效。愿沉滞而不见兮，尚欲布名乎天下。然潢洋而不遇兮，直怐愗而自苦。莽洋洋而无极兮，忽翱翔之焉薄？国有骥而不知椉兮，焉皇皇而更索？宁戚讴于车下兮，桓公闻而知之。无伯乐之善相兮，今谁使乎誉之。罔流涕以聊虑兮，惟着意而得之。纷纯纯之愿忠兮，妒被离而鄣之。</p>
<p>　　乱曰：愿赐不肖之躯而别离兮，放游志乎云中。椉精气之抟抟兮，骛诸神之湛湛。骖白霓之习习兮，历群灵之丰丰。左朱雀之茇茇兮，右苍龙之躣躣。属雷师之阗阗兮，通飞廉之衙衙。前轾輬之锵锵兮，后辎乘之从从。载云旗之委蛇兮，扈屯骑之容容。计专专之不可化兮，愿遂推而为臧。赖皇天之厚德兮，还及君之无恙。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_02/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_02/" class="post-title-link" itemprop="url">楚辞 - 卷二</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-28 00:00:00" itemprop="dateCreated datePublished" datetime="2003-03-28T00:00:00+08:00">2003-03-28</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="03-‧-天问"><a href="#03-‧-天问" class="headerlink" title="03 ‧ 天问"></a>03 ‧ 天问</h2><p>　　曰：遂古之初，谁传道之？上下未形，何由考之？冥昭瞢暗，谁能极之？冯翼惟像，何以识之？明明暗暗，惟时何为？阴阳三合，何本何化？圜则九重，孰营度之？惟兹何功，孰初作之？斡维焉系，天极焉加？八柱何当，东南何亏？九天之际，安放安属？隅隈多有，谁知其数？天何所沓？十二焉分？日月安属？列星安陈？出自汤谷，次于蒙汜。自明及晦，所行几里？夜光何德，死则又育？厥利维何，而顾菟在腹？女岐无合，夫焉取九子？伯强何处？惠气安在？何阖而晦？何开而明？角宿未旦，曜灵安藏？</p>
<p>　　不任汩鸿，师何以尚之？佥曰何忧？何不课而行之？鸱龟曳衔，鲧何听焉？顺欲成功，帝何刑焉？永遏在羽山，夫何三年不施？伯禹愎鲧，夫何以变化？纂就前绪，遂成考功。何续初继业，而厥谋不同？洪泉极深，何以窴之？地方九则，何以坟之？河海应龙，何尽何历？鲧何所营？禹何所成？康回冯怒，墬何故以东南倾？九州安错？川谷何洿？东流不溢，孰知其故？东西南北，其修孰多？南北顺椭，其衍几何？昆仑县圃，其凥安在？增城九重，其高几里？四方之门，其谁从焉？西北辟启，何气通焉？日安不到？烛龙何照？羲和之未扬，若华何光？何所冬暖？何所夏寒？焉有石林？何兽能言？焉有虬龙，负熊以游？雄虺九首，儵忽焉在？何所不死？长人何守？靡蓱九衢，枲华安居？一蛇吞象，厥大何如？黑水玄趾，三危安在？延年不死，寿何所止？鲮鱼何所？鬿堆焉处？羿焉日？乌焉解羽？</p>
<p>　　禹之力献功，降省下土四方。焉得彼嵞山女，而通之于台桑？闵妃匹合，厥身是继。胡维嗜不同味，而快鼂饱？启代益作后，卒然离蠥。何启惟忧，而能拘是达？皆归，而无害厥躬。何后益作革，而禹播降？启棘宾商，《九辩》、《九歌》。何勤子屠母，而死分竟地？帝降夷羿，革孽夏民。胡夫河伯，而妻彼雒嫔？冯珧利决，封豨是。何献蒸肉之膏，而后帝不若？浞娶纯狐，眩妻爰谋。何羿之革，而交吞揆之？阻穷西征，岩何越焉？化为黄熊，巫何活焉？咸播秬黍，莆雚是营。何由并投，而鲧疾修盈？白蜺婴茀，胡为此堂？安得夫良药，不能固臧？天式从横，阳离爰死。大鸟何鸣，夫焉丧厥体？蓱号起雨，何以兴之？撰体协胁，鹿何膺之？鼇戴山抃，何以安之？释舟陵行，何以迁之？惟浇在户，何求于嫂？何少康逐犬，而颠陨厥首？女歧缝裳，而馆同爰止。何颠易厥首，而亲以逢殆？汤谋易旅，何以厚之？覆舟斟寻，何道取之？桀伐蒙山，何所得焉？妹嬉何肆，汤何殛焉？舜闵在家，父何以？尧不姚告，二女何亲？厥萌在初，何所亿焉？璜台十成，谁所极焉？登立为帝，孰道尚之？女娲有体，孰制匠之？舜服厥弟，终然为害。何肆犬体，而厥身不危败？吴获迄古，南岳是止。孰期去斯，得两男子？缘鹄饰玉，后帝是飨。何承谋夏桀，终以灭丧？帝乃降观，下逢伊挚。何条放致罚，而黎服大说？</p>
<p>　　简狄在台，喾何宜？玄鸟致贻，女何喜？该秉季德，厥父是臧。胡终弊于有扈，牧夫牛羊？干协时舞，何以怀之？平胁曼肤，何以肥之？有扈牧竖，云何而逢？击床先出，其命何从？恒秉季德，焉得夫朴牛？何往营班禄，不但还来？昏微遵迹，有狄不宁。何繁鸟萃棘，负子肆情？眩弟并淫，危害厥兄。何变化以作诈，后嗣而逢长？成汤东巡，有莘爰极。何乞彼小臣，而吉妃是得？水滨之木，得彼小子。夫何恶之，媵有莘之妇？汤出重泉，夫何罪尤？不胜心伐帝，夫谁使挑之？</p>
<p>　　会鼂争盟，何践吾期？苍鸟群飞，孰使萃之？到击纣躬，叔旦不嘉。何亲揆发足，周之命以咨嗟？授殷天下，其位安施？反成乃亡，其罪伊何？争遣伐器，何以行之？并驱击翼，何以将之？昭后成游，南土爰底。厥利惟何，逢彼白雉？穆王巧梅，夫何周流？环理天下，夫何索求？妖夫曳衒，何号于市？周幽谁诛？焉得夫褒姒？天命反侧，何罚何佑？齐桓九会，卒然身杀。彼王纣之躬，孰使乱惑？何恶辅弼，谗谄是服？比干何逆，而抑沉之？雷开阿顺，而赐封之？何圣人之一德，卒其异方？梅伯受醢，箕子详狂？稷维元子，帝何竺之？投之于冰上，鸟何燠之？何冯弓挟矢，殊能将之？既惊帝切激，何逢长之？伯昌号衰，秉鞭作牧。何令彻彼岐社，命有殷国？迁藏就岐，何能依？殷有惑妇，何所讥？受赐兹醢，西伯上告。何亲就上帝罚，殷之命以不救？师望在肆，昌何识？鼓刀扬声，后何喜？武发杀殷，何所悒？载尸集战，何所急？伯林雉经，维其何故？何感天抑墬，夫谁畏惧？皇天集命，惟何戒之？受礼天下，又使至代之？初汤臣挚，后兹承辅。何卒官汤，尊食宗绪？勋阖梦生，少离散亡。何壮武历，能流厥严？彭铿斟雉，帝何飨？受寿永多，夫何久长？中央共牧，后何怒？蜂蛾微命，力何固？惊女采薇，鹿何祐？北至回水，萃何喜？兄有噬犬，弟何欲？易之以百两，卒无禄？</p>
<p>　　薄暮雷电，归何忧？厥严不奉，帝何求？伏匿穴处，爰何云？荆勋作师，夫何长？悟过改更，我又何言？吴光争国，久余是胜。何环穿自闾社丘陵，爰出子文？吾告堵敖以不长。何试上自予，忠名弥彰？</p>
<hr>

<h2 id="04-‧-九章"><a href="#04-‧-九章" class="headerlink" title="04 ‧ 九章"></a>04 ‧ 九章</h2><p><center><font color="teal" size="+1">惜诵</font></center></p>

<p>　　惜诵以致愍兮，发愤以抒情。所作忠而言之兮，指苍天以为正。令五帝以㭊中兮，戒六神与向服。俾山川以备御兮，命咎繇使听直。竭忠诚以事君兮，反离群而赘肬。忘儇媚以背众兮，待明君其知之。言与行其可迹兮，情与貌其不变。故相臣莫若君兮，所以证之不远。吾谊先君而后身兮，羌众人之所仇。专惟君而无他兮，又众兆之所雠。壹心而不豫兮，羌不可保也。疾亲君而无他兮，有招祸之道也。思君其莫我忠兮，忽亡身之贱贫。事君而不贰兮，迷不知宠之门。忠何罪以遇罚兮，亦非余心之所志。行不群以巅越兮，又众兆之所咍。纷逢尤以离谤兮，謇不可释。情沉抑而不达兮，又蔽而莫之白。心郁邑余侘傺兮，又莫察余之中情。固烦言不可结诒兮，愿陈志而无路。退静默而莫余知兮，进号呼又莫吾闻。申侘傺之烦惑兮，中闷瞀之忳忳。昔余梦登天兮，魂中道而无杭。吾使厉神占之兮，曰：“有志极而无旁。”“终危独以离异兮”，曰：“君可思而不可恃。故众口其铄金兮，初若是而逢殆。惩于羹者而吹𩐎兮，何不变此志也？欲释阶而登天兮，犹有曩之态也。众骇遽以离心兮，又何以为此伴也？同极而异路兮，又何以为此援也？晋申生之孝子兮，父信谗而不好。行婞直而不豫兮，鮌功用而不就。”吾闻作忠以造怨兮，忽谓之过言。九折臂而成医兮，吾至今而知其信然。矰弋机而在上兮，罻罗张而在下。设张辟以娱君兮，愿侧身而无所。欲儃佪以干傺兮，恐重患而离尤。欲高飞而远集兮，君罔谓汝何之？欲横奔而失路兮，坚志而不忍。背膺牉以交痛兮，心郁结而纡轸。梼木兰以矫蕙兮，糳申椒以为粮。播江离与滋菊兮，愿春日以为糗芳。恐情质之不信兮，故重着以自明。矫兹媚以私处兮，愿曾思而远身。</p>
<p><center><font color="teal" size="+1">涉江</font></center></p>

<p>　　余幼好此奇服兮，年既老而不衰。带长铗之陆离兮，冠切云之崔嵬。被明月兮珮宝璐。世溷浊而莫余知兮，吾方高驰而不顾。驾青虬兮骖白螭，吾与重华游兮瑶之圃。登昆仑兮食玉英，与天地兮同寿，与日月兮同光。哀南夷之莫吾知兮，旦余济乎江湘。乘鄂渚而反顾兮，欸秋冬之绪风。步余马兮山皋，邸余车兮方林。乘舲船余上沅兮，齐吴榜以击汰。船容与而不进兮，淹回水而疑滞。朝发枉陼兮，夕宿辰阳。苟余心其端直兮，虽僻远之何伤。入漵浦余儃佪兮，迷不知吾所如。深林杳以冥冥兮，猨狖之所居。山峻高以蔽日兮，下幽晦以多雨。霰雪纷其无垠兮，云霏霏而承宇。哀吾生之无乐兮，幽独处乎山中。吾不能变心而从俗兮，固将愁苦而终穷。接舆髡首兮，桑扈裸行。忠不必用兮，贤不必以。伍子逢殃兮，比干菹醢。与前世而皆然兮，吾又何怨乎今之人！余将董道而不豫兮，固将重昬而终身！</p>
<p>　　乱曰：鸾鸟凤皇日以远兮，燕雀乌鹊巢堂坛兮，露申辛夷死林薄兮，腥臊并御芳不得薄兮，阴阳易位时不当兮，怀信侘傺忽乎吾将行兮！</p>
<p><center><font color="teal" size="+1">哀郢</font></center></p>

<p>　　皇天之不纯命兮，何百姓之震愆？民离散而相失兮，方仲春而东迁。去故乡而就远兮，遵江夏以流亡。出国门而轸怀兮，甲之鼂吾以行。发郢都而去闾兮，荒忽其焉极？楫齐扬以容与兮，哀见君而不再得。望长楸而太息兮，涕淫淫其若霰。过夏首而西浮兮，顾龙门而不见。心婵媛而伤怀兮，眇不知其所跖。顺风波以从流兮，焉洋洋而为客。凌阳侯之泛滥兮，忽翱翔之焉薄。心絓结而不解兮，思蹇产而不释。将运舟而下浮兮，上洞庭而下江。去终古之所居兮，今逍遥而来东。羌灵䰟之欲归兮，何须臾而忘反。背夏浦而西思兮，哀故都之日远。登大坟以远望兮，聊以舒吾忧心。哀州土之平乐兮，悲江介之遗风。当陵阳之焉至兮，淼南渡之焉如？曾不知夏之为丘兮，孰两东门之可芜？心不怡之长久兮，忧与愁其相接。惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而难持。忠湛湛而愿进兮，妒被离而鄣之。尧舜之抗行兮，了杳杳而薄天。众谗人之嫉妒兮，被以不慈之伪名。憎愠惀之修美兮，好夫人之忼慨。众踥蹀而日进兮，美超远而逾迈。</p>
<p>　　乱曰：曼余目以流观兮，冀壹反之何时。鸟飞反故乡兮，狐死必首丘。信非吾罪而弃逐兮，何日夜而忘之！</p>
<p><center><font color="teal" size="+1">抽思</font></center></p>

<p>　　心郁郁之忧思兮，独永叹乎增伤。思蹇产之不释兮，曼遭夜之方长。悲秋风之动容兮，何回极之浮浮。数惟荪之多怒兮，伤余心之懮懮。愿摇起而横奔兮，览民尤以自镇。结微情以陈词兮，矫以遗夫美人。昔君与我诚言兮，曰黄昬以为期。羌中道而回畔兮，反既有此他志。憍吾以其美好兮，览余以其修姱。与余言而不信兮，盖为余而造怒。愿承闲而自察兮，心震悼而不敢；悲夷犹而冀进兮，心怛伤之憺憺。兹历情以陈辞兮，荪详聋而不闻。固切人之不媚兮，众果以我为患。初吾所陈之耿着兮，岂至今其庸亡？何毒药之謇謇兮？愿荪美之可完。望三五以为像兮，指彭咸以为仪。夫何极而不至兮，故远闻而难亏。善不由外来兮，名不可以虚作。孰无施而有报兮，孰不实而有获？少歌曰：与美人抽怨兮，并日夜而无正。憍吾以其美好兮，敖朕辞而不听。倡曰：有鸟自南兮，来集汉北。好姱佳丽兮，牉独处此异域。既茕独而不群兮，又无良媒在其侧。道卓远而日忘兮，愿自申而不得。望北山而流涕兮，临流水而太息。望孟夏之短夜兮，何晦明之若岁！惟郢路之辽远兮，䰟一夕而九逝。曾不知路之曲直兮，南指月与列星。愿径逝而未得兮，䰟识路之营营。何灵䰟之信直兮，人之心不与吾心同！理弱而媒不通兮，尚不知余之从容。</p>
<p>　　乱曰：长濑湍流，溯江潭兮。狂顾南行，聊以娱心兮。轸石崴嵬，蹇吾愿兮。超回志度，行隐进兮。低佪夷犹，宿北姑兮。烦冤瞀容，实沛徂兮。愁叹苦神，灵遥思兮。路远处幽，又无行媒兮。道思作颂，聊以自救兮。忧心不遂，斯言谁告兮。</p>
<p><center><font color="teal" size="+1">怀沙</font></center></p>

<p>　　滔滔孟夏兮，草木莽莽。伤怀永哀兮，汩徂南土。眴兮杳杳，孔静幽默。郁结纡轸兮，离愍而长鞠。抚情效志兮，冤屈而自抑。刓方以为圜兮，常度未替。易初本迪兮，君子所鄙。章画志墨兮，前图未改。内厚质正兮，大人所盛。巧倕不斲兮，孰察其拨正。玄文处幽兮，蒙瞍谓之不章；离娄微睇兮，瞽以为无明。变白以为黑兮，倒上以为下。凤皇在笯兮，鸡鹜翔舞。同糅玉石兮，一槩而相量。夫惟党人鄙固兮，羌不知余之所臧。任重载盛兮，陷滞而不济。怀瑾握瑜兮，穷不知所示。邑犬之群吠兮，吠所怪也。非俊疑杰兮，固庸态也。文质疏内兮，众不知余之异采。材朴委积兮，莫知余之所有。重仁袭义兮，谨厚以为丰。重华不可遌兮，孰知余之从容！古固有不并兮，岂知其何故？汤禹久远兮，邈而不可慕。惩连改忿兮，抑心而自强。离慜而不迁兮，愿志之有像。进路北次兮，日昧昧其将暮。舒忧娱哀兮，限之以大故。</p>
<p>　　乱曰：浩浩沅湘，分流汨兮。修路幽蔽，道远忽兮。怀质抱情，独无匹兮。伯乐既没，骥焉程兮？万民之生，各有所错兮。定心广志，余何畏惧兮？曾伤爰哀，永叹喟兮。世溷浊莫吾知，人心不可谓兮。知死不可让，愿勿爱兮。明告君子，吾将以为类兮。</p>
<p><center><font color="teal" size="+1">思美人</font></center></p>

<p>　　思美人兮，擥涕而伫伫眙。媒绝路阻兮，言不可结而诒。蹇蹇之烦冤兮，陷滞而不发。申旦以舒中情兮，志沉菀而莫达。愿寄言于浮云兮，遇丰隆而不将。因归鸟而致辞兮，羌迅高而难当。高辛之灵盛兮，遭玄鸟而致诒。欲变节以从俗兮，愧易初而屈志。独历年而离愍兮，羌冯心犹未化。宁隐闵而寿考兮，何变易之可为！知前辙之不遂兮，未改此度。车既覆而马颠兮，蹇独怀此异路。勒骐骥而更驾兮，造父为我操之。迁逡次而勿驱兮，聊假日以须旹。指嶓冢之西隈兮，与纁黄以为期。开春发岁兮，白日出之悠悠。吾将荡志而愉乐兮，遵江夏以娱忧。擥大薄之芳茞兮，搴长洲之宿莽。惜吾不及古人兮，吾谁与玩此芳草？解萹薄与杂菜兮，备以为交佩。佩缤纷以缭转兮，遂萎绝而离异。吾且儃佪以娱忧兮，观南人之变态。窃快在中心兮，扬厥凭而不竢。芳与泽其杂糅兮，羌芳华自中出。纷郁郁其远承兮，满内而外扬。情与质信可保兮，羌居蔽而闻章。令薜荔以为理兮，惮举趾而缘木。因芙蓉而为媒兮，惮蹇裳而濡足。登高吾不说兮，入下吾不能。固朕形之不服兮，然容与而狐疑。广遂前画兮，未改此度也。命则处幽，吾将罢兮，愿及白日之未暮。独焭焭而南行兮，思彭咸之故也。</p>
<p><center><font color="teal" size="+1">惜往日</font></center></p>

<p>　　惜往日之曾信兮，受命诏以昭诗。奉先功以照下兮，明法度之嫌疑。国富强而法立兮，属贞臣而日娭。秘密事之载心兮，虽过失犹弗治。心纯庬而不泄兮，遭谗人而嫉之。君含怒而待臣兮，不清澈其然否。蔽晦君之聪明兮，虚惑误又以欺。弗参验以考实兮，远迁臣而弗思。信谗谀之溷浊兮，盛气志而过之。何贞臣之无辠兮，被离谤而见尤。慙光景之诚信兮，身幽隐而备之。临沅湘之玄渊兮，遂自忍而沉流。卒没身而绝名兮，惜壅君之不昭。君无度而弗察兮，使芳草为薮幽。焉舒情而抽信兮，恬死亡而不聊。独鄣壅而蔽隐兮，使贞臣为无由。闻百里之为虏兮，伊尹烹于庖厨。吕望屠于朝歌兮，宁戚歌而饭牛。不逢汤武与桓缪兮，世孰云而知之。吴信谗而弗味兮，子胥死而后忧。介子忠而立枯兮，文君寤而追求。封介山而为之禁兮，报大德之优游。思久故之亲身兮，因缟素而哭之。或忠信而死节兮，或訑谩而不疑。弗省察而按实兮，听谗人之虚辞。芳与泽其杂糅兮，孰申旦而别之？何芳草之早夭兮，微霜降而下戒。谅聪不明而蔽壅兮，使谗谀而日得。自前世之嫉贤兮，谓蕙若其不可佩。妒佳冶之芬芳兮，𡠜母姣而自好。虽有西施之美容兮，谗妒入以自代。愿陈情以白行兮，得罪过之不意。情冤见之日明兮，如列宿之错置。乘骐骥而驰骋兮，无辔衔而自载；乘泛泭以下流兮，无舟楫而自备。背法度而心治兮，辟与此其无异。宁溘死而流亡兮，恐祸殃之有再。不毕辞而赴渊兮，惜壅君之不识。</p>
<p><center><font color="teal" size="+1">橘颂</font></center></p>

<p>　　后皇嘉树，橘徕服兮。受命不迁，生南国兮。深固难徙，更壹志兮。绿叶素荣，纷其可喜兮。曾枝剡棘，圆果抟兮。青黄杂糅，文章烂兮。精色内白，类可任兮。纷縕宜修，姱而不丑兮。嗟尔幼志，有以异兮。独立不迁，岂不可喜兮？深固难徙，廓其无求兮。苏世独立，横而不流兮。闭心自慎，不终失过兮。秉德无私，参天地兮。愿岁并谢，与长友兮。淑离不淫，梗其有理兮。年岁虽少，可师长兮。行比伯夷，置以为像兮。</p>
<p><center><font color="teal" size="+1">悲回风</font></center></p>

<p>　　悲回风之摇蕙兮，心冤结而内伤。物有微而陨性兮，声有隐而先倡。夫何彭咸之造思兮，暨志介而不忘！万变其情岂可盖兮，孰虚伪之可长！鸟兽鸣以号群兮，草苴比而不芳。鱼葺鳞以自别兮，蛟龙隐其文章。故荼荠不同亩兮，兰茞幽而独芳。惟佳人之永都兮，更统世而自贶。眇远志之所及兮，怜浮云之相羊。介眇志之所惑兮，窃赋诗之所明。惟佳人之独怀兮，折若椒以自处。曾歔欷之嗟嗟兮，独隐伏而思虑。涕泣交而凄凄兮，思不眠以至曙。终长夜之曼曼兮，掩此哀而不去。寤从容以周流兮，聊逍遥以自恃。伤太息之愍怜兮，气于邑而不可止。糺思心以为纕兮，编愁苦以为膺。折若木以蔽光兮，随飘风之所仍。存仿佛而不见兮，心踊跃其若汤。抚珮衽以案志兮，超惘惘而遂行。岁曶曶其若颓兮，时亦冉冉而将至。薠蘅槁而节离兮，芳以歇而不比。怜思心之不可惩兮，证此言之不可聊。宁溘死而流亡兮，不忍为此之常愁。孤子吟而抆泪兮，放子出而不还。孰能思而不隐兮，照彭咸之所闻。登石峦以远望兮，路眇眇之默默。入景响之无应兮，闻省想而不可得。愁郁郁之无快兮，居戚戚而不可解。心鞿羁而不形兮，气缭转而自缔。穆眇眇之无垠兮，莽芒芒之无仪。声有隐而相感兮，物有纯而不可为。藐蔓蔓之不可量兮，缥绵绵之不可纡。愁悄悄之常悲兮，翩冥冥之不可娱。凌大波而流风兮，托彭咸之所居。上高岩之峭岸兮，处雌霓之标颠。据青冥而摅虹兮，遂倏忽而扪天。吸湛露之浮源兮，漱凝霜之氛氛。依风穴以自息兮，忽倾寤以婵媛。冯昆仑以瞰雾兮，隐㞶山以清江。惮涌湍之礚礚兮，听波声之汹汹。纷容容之无经兮，罔芒芒之无纪。轧洋洋之无从兮，驰委移之焉止。漂翻翻其上下兮，翼遥遥其左右。泛潏潏其前后兮，伴张㢮之信期。观炎气之相仍兮，窥烟液之所积。悲霜雪之俱下兮，听潮水之相击。借光景以往来兮，施黄棘之枉策。求介子之所存兮，见伯夷之放迹。心调度而弗去兮，刻着志之无适。曰：吾怨往昔之所冀兮，悼来者之悐悐。浮江淮而入海兮，从子胥而自适。望大河之洲渚兮，悲申徒之抗迹。骤谏君而不听兮，重任石之何益。心絓结而不解兮，思蹇产而不释。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_01/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_01/" class="post-title-link" itemprop="url">楚辞 - 卷一</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-27 00:00:00" itemprop="dateCreated datePublished" datetime="2003-03-27T00:00:00+08:00">2003-03-27</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E8%B5%8B/" itemprop="url" rel="index"><span itemprop="name">诗词歌赋</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <blockquote>
<p>作者：﹝战国 ‧ 屈原、宋玉﹞。</p>
</blockquote>
<blockquote>
<p>楚辞是一种文体，战国时代由楚国诗人吸收南方民歌精华，融合上古神话、传说，创造出的一种新体诗。「楚辞」的名称，最早见于西汉前期。楚辞打破了《诗经》四字一句的死板格式，是对中国古代诗歌发展的一次大的解放，也开启了中国史诗上的第二个春天。楚辞采取三言至八言参差不齐的句式，篇幅和容量可根据需要而任意扩充。形式上的活泼多样使楚辞更适宜于抒写复杂的社会生活和表达丰富的思想感情。</p>
</blockquote>
          <!--noindex-->
            <div class="post-button">
              <a class="btn" href="/%E8%AF%97%E8%AF%8D%E6%AD%8C%E8%B5%8B/%E6%A5%9A%E8%BE%9E/%E6%A5%9A%E8%BE%9E_01/#more" rel="contents">
                阅读全文 &raquo;
              </a>
            </div>
          <!--/noindex-->
        
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E5%AE%8B%E8%AF%8D%E4%B8%89%E7%99%BE%E9%A6%96/%E5%AE%8B%E8%AF%8D%E4%B8%89%E7%99%BE%E9%A6%96_04/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E5%AE%8B%E8%AF%8D%E4%B8%89%E7%99%BE%E9%A6%96/%E5%AE%8B%E8%AF%8D%E4%B8%89%E7%99%BE%E9%A6%96_04/" class="post-title-link" itemprop="url">宋词三百首 - 卷四</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-26 00:00:00" itemprop="dateCreated datePublished" datetime="2003-03-26T00:00:00+08:00">2003-03-26</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E6%9B%B2/" itemprop="url" rel="index"><span itemprop="name">诗词歌曲</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="吴文英"><a href="#吴文英" class="headerlink" title="吴文英"></a>吴文英</h2><p><center><font color="teal" size="+1">渡江云 ‧ 西湖清明</font></center></p>

<p>　　羞红颦浅恨，晚风未落，片绣点重茵。旧堤分燕尾，桂棹轻鸥，宝勒倚残云。千丝怨碧，渐路入、仙坞迷津。肠漫回、隔花时见，背面楚腰身。逡巡，题门惆怅，坠履牵萦，数幽期难准。还始觉、留情缘眼，宽带因春。明朝事与孤冷。做满湖、风雨愁人。山黛暝，尘波澹绿无痕。</p>
<p><center><font color="teal" size="+1">夜合花</font></center></p>

<p><sub>　　自鹤江入京，泊葑门外有感。</sub></p>
<p>　　柳暝河桥，莺晴台苑，短策频惹春香。当时夜泊，温柔便入深乡。词韵窄，酒杯长，剪蜡花、壶箭催忙。共追游处，凌波翠陌，连棹横塘。十年一梦凄凉。似西湖燕去，吴馆巢荒。重来万感，依前唤酒银罂。溪雨急，岸花狂，趁残鸦，飞过苍茫。故人楼上，凭谁指与，芳草斜阳。</p>
<p><center><font color="teal" size="+1">霜叶飞 ‧ 重九</font></center></p>

<p>　　断烟离绪，关心事，斜阳红隐霜树。半壶秋水荐黄花，香噀西风雨。纵玉勒、轻飞迅羽，凄凉谁吊荒台古？记醉蹋南屏，彩扇咽寒蝉，倦梦不知蛮素。聊对旧节传杯，尘笺蠹管，断阕经岁慵赋。小蟾斜影转东篱，夜冷残蛩语。早白发、缘愁万缕。惊飙纵卷乌纱去。漫细将、茱萸看，但约明年，翠微高处。</p>
<p><center><font color="teal" size="+1">宴清都 ‧ 连理海棠</font></center></p>

<p>　　绣幄鸳鸯柱。红情密，腻云低护秦树。芳根兼倚，花梢钿合，锦屏人妒。东风睡足交枝，正梦枕、瑶钗燕股。障滟蜡、满照欢丛，嫠蟾冷落羞度。人间万感幽单，华清惯浴，春盎风露。连鬟并暖，同心共结，向承恩处。凭谁为歌《长恨》，暗殿锁、秋灯夜语。叙旧期、不负春盟，红朝翠暮。</p>
<p><center><font color="teal" size="+1">齐天乐</font></center></p>

<p>　　烟波桃叶西陵路，十年断魂潮尾。古柳重攀，轻鸥聚别，陈迹危亭独倚。凉飔乍起，渺烟碛飞帆，暮山横翠。但有江花，共临秋镜照憔悴。华堂烛暗送客，眼波回盼处，芳艳流水。素骨凝冰，柔葱蘸雪，犹忆分瓜深意。清尊未洗，梦不湿行云，漫沾残泪。可惜秋宵，乱蛩疏雨里。</p>
<p><center><font color="teal" size="+1">花犯 ‧ 郭希道送水仙索赋</font></center></p>

<p>　　小娉婷，清铅素靥，蜂黄暗偷晕，翠翘攲鬓。昨夜冷中庭，月下相认，睡浓更苦凄风紧。惊回心未稳，送晓色、一壶葱茜，才知花梦准。湘娥化作此幽芳，凌波路，古岸云沙遗恨。临砌影，寒香乱、冻梅藏韵。熏炉畔、旋移傍枕，还又见、玉人垂绀鬓。料唤赏、清华池馆，台杯须满引。</p>
<p><center><font color="teal" size="+1">浣溪沙</font></center></p>

<p>　　门隔花深旧梦游，夕阳无语燕归愁，玉纤香动小帘钩。落絮无声春堕泪，行云有影月含羞，东风临夜冷于秋。</p>
<p><center><font color="teal" size="+1">浣溪沙</font></center></p>

<p>　　波面铜花冷不收，玉人垂钓理纤钩，月明池阁夜来秋。江燕话归成晓别，水花红减似春休，西风梧井叶先愁。</p>
<p><center><font color="teal" size="+1">点绛唇 ‧ 试灯夜初晴</font></center></p>

<p>　　卷尽愁云，素娥临夜新梳洗。暗尘不起，酥润凌波地。辇路重来，仿佛灯前事。情如水，小楼熏被，春梦笙歌里。</p>
<p><center><font color="teal" size="+1">祝英台 ‧ 春日客龟溪游废园</font></center></p>

<p>　　采幽香，巡古苑，竹冷翠微路。斗草溪根，沙印小莲步。自怜两鬓清霜，一年寒食，又身在、云山深处。昼闲度，因甚天也悭春，轻阴便成雨。绿暗长亭，归梦趁风絮。有情花影阑干，莺声门径，解留我、霎时凝伫。</p>
<p><center><font color="teal" size="+1">祝英台近 ‧ 除夜立春</font></center></p>

<p>　　剪红情，裁绿意，花信上钗股。残日东风，不放岁华去。有人添烛西窗，不眠侵晓，笑声转、新年莺语。旧尊俎，玉纤曾擘黄柑，柔香系幽素。归梦湖边，还迷镜中路。可怜千点吴霜，寒消不尽，又相对、落梅如雨。</p>
<p><center><font color="teal" size="+1">澡兰香 ‧ 淮安重午</font></center></p>

<p>　　盘丝系腕，巧篆垂簪，玉隐绀纱睡觉。银瓶露井，彩箑云窗，往事少年依约。为当时曾写榴裙，伤心红绡褪萼。黍梦光阴，渐老汀洲烟箬。莫唱江南古调，怨抑难招，楚江沉魄。薰风燕乳，暗雨槐黄，午镜澡兰帘幕。念秦楼也拟人归，应剪菖蒲自酌。但怅望、一缕新蟾，随人天角。</p>
<p><center><font color="teal" size="+1">风入松</font></center></p>

<p>　　听风听雨过清明，愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。西园日日扫林亭，依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。</p>
<p><center><font color="teal" size="+1">莺啼序 ‧ 春晚感怀</font></center></p>

<p>　　残寒正欺病酒，掩沉香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情游荡，随风化为轻絮。十载西湖，傍柳系马，趁娇尘软雾。溯红渐、招入仙溪，锦儿偷寄幽素。倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿。记当时、短楫桃根渡。青楼仿佛，临分败壁题诗，泪墨惨淡尘土。危亭望极，草色天涯，叹鬓侵半苎。暗点检、离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沉过雁。漫相思、弹入哀筝柱。伤心千里江南，怨曲重招，断魂在否？</p>
<p><center><font color="teal" size="+1">惜黄花慢</font></center></p>

<p><sub>　　次吴江小泊，夜饮僧窗惜别，邦人赵簿携小妓侑尊，连歌数阕，皆清真词。酒尽已四鼓，赋此词饯尹梅津。</sub></p>
<p>　　送客吴皋，正试霜夜冷，枫落长桥。望天不尽，背城渐杳，离亭黯黯，恨水迢迢。翠香零落红衣老，暮愁锁，残柳眉梢。念瘦腰，沈郎旧日，曾系兰桡。仙人凤咽琼箫，怅断魂送远，《九辩》难招。醉鬟留盼，小窗剪烛，歌云载恨，飞上银霄。素秋不解随船去，败红趁、一叶寒涛。梦翠翘，怨鸿料过南谯。</p>
<p><center><font color="teal" size="+1">高阳台 ‧ 落梅</font></center></p>

<p>　　宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零、庭上黄昏，月冷阑干。寿阳空理愁鸾，问谁调玉髓，暗补香瘢？细雨归鸿，孤山无限春寒。离魂难倩招清些，梦缟衣、解珮溪边。最愁人、啼鸟晴明，叶底清圆。</p>
<p><center><font color="teal" size="+1">高阳台 ‧ 丰乐楼分韵得“如”字</font></center></p>

<p>　　修竹凝妆，垂杨驻马，凭阑浅画成图。山色谁题？楼前有雁斜书。东风紧送斜阳下，弄旧寒、晚酒醒余。自消凝，能几花前，顿老相如。伤春有在高楼上，在灯前攲枕，雨外熏炉。怕舣游船，临流可奈清臞？飞红若到西湖底，搅翠澜、总是愁鱼。莫重来、吹尽香绵，泪满平芜。</p>
<p><center><font color="teal" size="+1">三姝媚 ‧ 过都城旧居有感</font></center></p>

<p>　　湖山经醉惯，渍春衫，啼痕酒痕无限。又客长安，叹断襟零袂，涴尘谁浣？紫曲门荒，沿败井、风摇青蔓。对语东邻，犹是曾巢，谢堂双燕。春梦人间须断，但怪得当年，梦缘能短。绣屋秦筝，傍海棠偏爱，夜深开宴。舞歇歌沉，花未减、红颜先变。伫久河桥欲去，斜阳泪满。</p>
<p><center><font color="teal" size="+1">八声甘州 ‧ 灵岩陪庾幕诸公游</font></center></p>

<p>　　渺空烟四远，是何年，青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。</p>
<p><center><font color="teal" size="+1">踏莎行</font></center></p>

<p>　　润玉笼绡，檀樱倚扇，绣圈犹带脂香浅。榴心空叠舞裙红，艾枝应压愁鬟乱。午梦千山，窗阴一箭，香瘢新褪红丝腕。隔江人在雨声中，晚风菰叶生秋怨。</p>
<p><center><font color="teal" size="+1">瑞鹤仙</font></center></p>

<p>　　晴丝牵绪乱，对沧江斜日，花飞人远。垂杨暗吴苑，正旗亭烟冷，河桥风暖。兰情蕙盼，惹相思、春根酒畔。又争知、吟骨萦消，渐把旧衫重剪。凄断。流红千浪，缺月孤楼，总难留燕。歌尘凝扇，待凭信，拌分钿。试挑灯欲写，还依不忍，笺幅偷和泪卷。寄残云剩雨蓬莱，也应梦见。</p>
<p><center><font color="teal" size="+1">鹧鸪天 ‧ 化度寺作</font></center></p>

<p>　　池上红衣伴倚栏，栖鸦常带夕阳还。殷云度雨疏桐落，明月生凉宝扇闲。乡梦窄，水天宽，小窗愁黛淡秋山。吴鸿好为传归信，杨柳阊门屋数间。</p>
<p><center><font color="teal" size="+1">夜游宫</font></center></p>

<p>　　人去西楼雁杳，叙别梦、扬州一觉。云淡星疏楚山晓。听啼乌，立河桥，话未了。雨外蛩声早，细织就、霜丝多少。说与萧娘未知道。向长安，对秋灯，几人老。</p>
<p><center><font color="teal" size="+1">贺新郎 ‧ 陪履斋先生沧浪看梅</font></center></p>

<p>　　乔木生云气。访中兴、英雄陈迹，暗追前事。战舰东风悭借便，梦断神州故里。旋小筑、吴宫闲地。华表月明归夜鹤，叹当时花竹今如此。枝上露，溅清泪。遨头小簇行春队，步苍苔、寻幽别墅，问梅开未？重唱梅边新度曲，催发寒梢冻蕊。此心与、东君同意，后不如今今非昔，两无言、相对沧浪水。怀此恨，寄残醉。</p>
<p><center><font color="teal" size="+1">唐多令</font></center></p>

<p>　　何处合成愁？离人心上秋，纵芭蕉不雨也飕飕。都道晚凉天气好，有明月，怕登楼。年事梦中休，花空烟水流，燕辞归、客尚淹留。垂柳不萦裙带住，漫长是、系行舟。</p>
<hr>

<h2 id="黄孝迈"><a href="#黄孝迈" class="headerlink" title="黄孝迈"></a>黄孝迈</h2><p><center><font color="teal" size="+1">湘春夜月</font></center></p>
　
　　近清明，翠禽枝上消魂。可惜一片清歌，都付与黄昏。欲共柳花低诉。怕柳花轻薄，不解伤春。念楚乡旅宿，柔情别绪，谁与温存。空尊夜泣，青山不语，残照当门。翠玉楼前，惟是有、一陂湘水，摇荡湘云。天长梦短，问甚时、重见桃根？这次第，算人间没个并刀，剪断心上愁痕。

<hr>

<h2 id="潘希白"><a href="#潘希白" class="headerlink" title="潘希白"></a>潘希白</h2><p><center><font color="teal" size="+1">大有 ‧ 九月</font></center></p>

<p>　　戏马台前，采花篱下，问岁华、还是重九。恰归来、南山翠色依旧。帘栊昨夜听风雨，都不似、登临时候。一片宋玉情怀，十分卫郎清瘦。红萸佩，空对酒。砧杵动微寒，暗欺罗袖。秋已无多，早是败荷衰柳。强整帽檐攲侧，曾经向、天涯搔首。几回忆、故国莼鲈，霜前雁后。</p>
<hr>

<h2 id="黄公绍"><a href="#黄公绍" class="headerlink" title="黄公绍"></a>黄公绍</h2><p><center><font color="teal" size="+1">青玉案</font></center></p>

<p>　　年年社日停针线。怎忍见、双飞燕。今日江城春已半，一身犹在，乱山深处，寂寞溪桥畔。春衫著破谁针线。点点行行泪痕满。落日解鞍芳草岸，花无人戴，酒无人劝，醉也无人管。</p>
<hr>

<h2 id="朱嗣发"><a href="#朱嗣发" class="headerlink" title="朱嗣发"></a>朱嗣发</h2><p><center><font color="teal" size="+1">摸鱼儿</font></center></p>
　
　　对西风、鬓摇烟碧，参差前事流水。紫丝罗带鸳鸯结，的的镜盟钗誓。浑不记、漫手织回文，几度欲心碎。安花着叶，奈雨覆云翻，情宽分窄，石上玉簪脆。朱楼外，愁压空云欲坠，月痕犹照无寐。阴晴也只随天意，枉了玉消香碎。君且醉，君不见、长门青草春风泪。一时左计，悔不早荆钗，暮天修竹，头白倚寒翠。

<hr>

<h2 id="刘辰翁"><a href="#刘辰翁" class="headerlink" title="刘辰翁"></a>刘辰翁</h2><p><center><font color="teal" size="+1">兰陵王 ‧ 丙子送春</font></center></p>

<p>　　送春去，春去人间无路。秋千外，芳草连天，谁谴风沙暗南浦？依依甚意绪？漫忆海门飞絮。乱鸦过，斗转城荒，不见来时试灯处。春去谁最苦。但箭雁沉边，梁燕无主，杜鹃声里长门暮。想玉树凋土，泪盘如露。咸阳送客屡回顾，斜日未能度。春去尚来否。正江令恨别，庚信愁赋，苏堤尽日风和雨。叹神游故国，花记前度。人生流落，顾孺子，共夜语。</p>
<p><center><font color="teal" size="+1">宝鼎现</font></center></p>

<p>　　红妆春骑，踏月影、竿旗穿市。望不尽楼台歌舞，习习香尘莲步底。箫声断、约彩鸾归去，未怕金吾呵醉。甚辇路喧阗且止，听得念奴歌起。父老犹记宣和事，抱铜仙、清泪如水。还转盼沙河多丽。滉漾明光连邸第，帘影冻、散红光成绮。月浸葡萄十里，看往来神仙才子，肯把菱花扑碎？肠断竹马儿童，空见说、三千乐指。等多时、春不归来，到春时欲睡。又说向灯前拥髻，暗滴鲛珠坠。便当日亲见《霓裳》，天上人间梦里。 　</p>
<p><center><font color="teal" size="+1">永遇乐</font></center></p>

<p><sub>　　余自乙亥上元诵李易安《永遇乐》，为之涕下。今三年矣，每闻此词，辄不自堪。遂依其声，又托之易安自喻。虽辞情不及，而悲苦过之。</sub></p>
<p>　　壁月初晴，黛云远淡，春事谁主？禁苑娇寒，湖堤倦暖，前度遽如许。香尘暗陌，华灯明昼，长是懒携手去。谁知道，断烟禁夜，满城似愁风雨。宣和旧日，临安南渡，芳景犹自如故。缃帙似离，风鬟三五，能赋词最苦。江南无路，鄜州今夜，此苦又谁知否？空相对、残釭无寐，满村社鼓。</p>
<p><center><font color="teal" size="+1">摸鱼儿 ‧ 酒边留同年徐云屋</font></center></p>

<p>　　怎知他、春归何处，相逢且尽尊酒。少年袅袅天涯恨，长结西湖烟柳。休回首，但细雨断桥，憔悴人归后。东风似旧。问前度桃花，刘郎能记，花复认郎否？君且住，草草留君剪韭，前宵正恁时候。深杯欲共歌声滑，翻湿春衫半袖。空眉皱，看白发尊前，已似人人有。临分把手，叹一笑论文，清狂顾曲，此会几时又。</p>
<hr>

<h2 id="周密"><a href="#周密" class="headerlink" title="周密"></a>周密</h2><p><center><font color="teal" size="+1">高阳台 ‧ 送陈君衡被召</font></center></p>

<p>　　照野旌旗，朝天车马，平沙万里天低。宝带金章，尊前茸帽风欹。秦关汴水经行地，想登临、都付新诗。纵英游，叠鼓清笳，骏马名姬。酒酣应对燕山雪，正冰河月冻，晓陇云飞。投老残年，江南谁念方回。东风渐绿西湖岸，雁已还、人未南归。最关情，折尽梅花，难寄相思。　　</p>
<p><center><font color="teal" size="+1">瑶华慢</font></center></p>

<p><sub>　　后土之花，天下无二本。方其初开，帅臣以金瓶飞骑进之天上，间亦分致贵邸。余客辇下，有以一枝……</sub></p>
<p>　　朱钿宝玦，天上飞琼，比人间春别。江南江北曾未见，谩拟梨云梅雪。淮山春晚，问谁识、芳心高洁？消几番、花落花开，老了玉关豪杰。金壶剪送琼枝，看一骑红尘，香度瑶阙。韶华正好，应自喜、初乱长安蜂蝶。杜郎老矣，想旧事、花须能说。记少年，一梦扬州，二十四桥明月。</p>
<p><center><font color="teal" size="+1">玉京秋</font></center></p>

<p><sub>　　长安独客，又见西风，素月丹枫，凄然其为秋也。因调夹钟羽一解。</sub></p>
<p>　　烟水阔，高林弄残照，晚蜩凄切。碧砧度韵，银床飘叶。衣湿桐阴露冷，采凉花，时赋秋雪。叹轻别，一襟幽事，砌虫能说。客思吟商还怯，怨歌长、琼壶暗缺。翠扇恩疏，红衣香褪，翻成消歇。玉骨西风，恨最恨、闲却新凉时节。楚箫咽，谁寄西楼淡月。　　</p>
<p><center><font color="teal" size="+1">曲游春</font></center></p>

<p><sub>　　禁烟湖上薄游，施中山赋词甚佳，余因次其韵。盖平时游舫，至午后则尽入里湖，抵暮始出，断桥小驻而归，非习于游者不知也。故中山极击节余“闲却半湖春色”之句，谓能道人之所未云。</sub></p>
<p>　　禁苑东风外，飏暖丝晴絮，春思如织。燕约莺期，恼芳情、偏在翠深红隙。漠漠香尘隔，沸十里、乱丝丛笛。看画船、尽入西冷，闲却半湖春色。柳陌，新烟凝碧。映帘底宫眉，堤上游勒。轻暝笼寒，怕梨云梦冷，杏香愁幂。歌管酬寒食。奈蝶怨、良宵岑寂。正满湖、碎月摇花，怎生去得。</p>
<p><center><font color="teal" size="+1">花犯 ‧ 水仙花</font></center></p>

<p>　　楚江湄，湘娥再见，无言洒清泪。淡然春意。空独倚东风，芳思谁寄。凌波路冷秋无际，香云随步起。漫记得、汉宫仙掌，亭亭明月底。冰丝写怨更多情，骚人恨，枉赋芳兰幽芷。春思远，谁叹赏、国香风味。相将共、岁寒伴侣，小窗静、沉烟熏翠被。幽梦觉，涓涓清露，一枝灯影里。</p>
<hr>

<h2 id="蒋捷"><a href="#蒋捷" class="headerlink" title="蒋捷"></a>蒋捷</h2><p><center><font color="teal" size="+1">瑞鹤仙 ‧ 乡城见月</font></center></p>

<p>　　绀烟迷雁迹，渐碎鼓零钟，街喧初息。风檠背寒壁，放冰蟾，飞到蛛丝帘隙。琼瑰暗泣，念乡关、霜华似织。漫将身、化鹤归来，忘却旧游端的。欢极蓬壶蕖浸，花院梨溶，醉连春夕。柯云罢弈，樱桃在，梦难觅。劝清光、乍可幽窗相照，休照红楼夜笛。怕人间换谱《伊》《凉》，素娥未识。</p>
<p><center><font color="teal" size="+1">贺新郎</font></center></p>

<p>　　梦冷黄金屋。叹秦筝、斜鸿阵里，素弦尘扑。化作娇莺飞归去，犹识纱窗旧绿。正过雨、荆桃如菽。此恨难平君知否，似琼台涌起弹棋局。消瘦影，嫌明烛。鸳楼碎泻东西玉。问芳踪、何时再展，翠钗难卜。待把宫眉横云样，描上生绡画幅。怕不是、新来装束。彩扇红牙今都在，恨无人解听开元曲。空掩袖，倚寒竹。 　</p>
<p><center><font color="teal" size="+1">女冠子 ‧ 元夕</font></center></p>

<p>　　蕙花香也。雪晴池馆如画。春风飞到，宝钗楼上，一片笙箫，琉璃光射。而今灯漫挂。不是暗尘明月，那时元夜。况年来、心懒意怯，羞与蛾儿争耍。江城人悄初更打。问繁华谁解，再向天公借。剔残红灺。但梦里隐隐，钿车罗帕。吴笺银粉砑。待把旧家风景，写成闲话。笑绿鬟邻女，倚窗犹唱，夕阳西下。</p>
<hr>

<h2 id="张炎"><a href="#张炎" class="headerlink" title="张炎"></a>张炎</h2><p><center><font color="teal" size="+1">高阳台 ‧ 西湖春感</font></center></p>

<p>　　接叶巢莺，平波卷絮，断桥斜日归船。能几番游？看花又是明年。东风且伴蔷薇住，到蔷薇、春已堪怜。更凄然，万绿西冷，一抹荒烟。当年燕子知何处？但苔深韦曲，草暗斜川。见说新愁，如今也到鸥边。无心再续笙歌梦，掩重门、浅醉闲眠。莫开帘，怕见飞花，怕听啼鹃。　</p>
<p><center><font color="teal" size="+1">渡江云</font></center></p>

<p><sub>　　山阴久客，一再逢春，回忆西杭，渺然愁思。</sub></p>
<p>　　山空天入海，倚楼望极，风急暮潮初。一帘鸠外雨，几处闲田，隔木动春锄。新烟禁柳，想如今、绿到西湖。犹记得、当年深隐，门掩两三株。愁余，荒洲古溆，断梗疏萍，更漂流何处？空自觉、围羞带减，影怯烟孤。长疑即见桃花面，甚近来翻致无书？书纵远，如何梦也都无？</p>
<p><center><font color="teal" size="+1">八声甘州</font></center></p>

<p><sub>　　辛卯岁，沈尧道同余北归，各处杭越。逾岁，尧道来问寂寞，语笑数日，又复别去。赋此曲，并寄赵学舟。</sub></p>
<p>　　记玉关、踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。载取白云归去，问谁留楚佩，弄影中洲？折芦花赠远，零落一身秋。向寻常野桥流水，待招来，不是旧沙鸥。空怀感，有斜阳处，却怕登楼。</p>
<p><center><font color="teal" size="+1">解连环 ‧ 孤雁</font></center></p>

<p>　　楚江空晚，怅离群万里，恍然惊散。自顾影、欲下寒塘，正沙净草枯，水平天远。写不成书，只寄得相思一点。料因循误了，残毡拥雪，故人心眼。谁怜旅愁荏苒，谩长门夜悄，锦筝弹怨，想伴侣、犹宿芦花，也曾念春前，去程应转。暮雨相呼，怕蓦地、玉关重见。未羞他、双燕归来，画帘半卷。　</p>
<p><center><font color="teal" size="+1">疏影 ‧ 咏荷叶</font></center></p>

<p>　　碧圆自洁，向浅洲远浦，亭亭清绝。犹有遗簪，不展秋心，能卷几多炎热？鸳鸯密语同倾盖，且莫与、浣纱人说。恐怨歌、忽断花风，碎却翠云千叠。回首当年汉舞，怕飞去漫皱，留仙裙折。恋恋青衫，犹染枯香，还叹鬓丝飘雪。盘心清露如铅水，又一夜西风吹折。喜净看、匹练飞光，倒泻半湖明月。</p>
<p><center><font color="teal" size="+1">月下笛</font></center></p>

<p><sub>　　孤游万竹山中，闲门落叶，愁思黯然，因动《黍离》之感。时寓甬东积翠山舍。</sub></p>
<p>　　万里孤云，清游渐远，故人何处？寒窗梦里，犹记经行旧时路。连昌约略无多柳，第一是、难听夜雨。漫惊回凄悄，相看烛影，拥衾无语。张绪，归何暮。半零落依依，断桥鸥鹭。天涯倦旅，此时心事良苦。只愁重洒西州泪，问杜曲人家在否。恐翠袖、正天寒，犹倚梅花那树。　　</p>
<hr>

<h2 id="王沂孙"><a href="#王沂孙" class="headerlink" title="王沂孙"></a>王沂孙</h2><p><center><font color="teal" size="+1">天香 ‧ 龙涎香</font></center></p>

<p>　　孤峤蟠烟，层涛蜕月，骊宫夜采铅水。汛远槎风，梦深薇露，化作断魂心字。红甆候火，还乍识、冰环玉指。一缕萦帘翠影，依稀海天云气。几回殢娇半醉，剪春灯、夜寒花碎。更好故溪飞雪，小窗深闭。荀令如今顿老，总忘却、樽前旧风味。漫惜余薰，空篝素被。　　</p>
<p><center><font color="teal" size="+1">眉妩 ‧ 新月</font></center></p>

<p>　　渐新痕悬柳，淡彩穿花，依约破初暝。便有团圆意，深深拜，相逢谁在香径？画眉未稳，料素娥、犹带离恨。最堪爱、一曲银钩小，宝奁挂秋冷。千古盈亏休问，叹慢磨玉斧，难补金镜。太液池犹在，凄凉处、何人重赋清景。故山夜永，试待他、窥户端正。看云外山河，还老尽、桂花影。　 　</p>
<p><center><font color="teal" size="+1">齐天乐 ‧ 蝉</font></center></p>

<p>　　一襟余恨宫魂断，年年翠阴庭树。乍咽凉柯，还移暗叶，重把离愁深诉。西窗过雨，怪瑶佩流空，玉筝调柱。镜暗妆残，为谁娇鬓尚如许？铜仙铅泪，叹携盘去远，难贮零露。病翼惊秋，枯形阅世，消得斜阳几度？余音更苦，甚独抱清商，顿成凄楚。谩想熏风，柳丝千万缕。 　</p>
<p><center><font color="teal" size="+1">长亭怨慢 ‧ 重过中庵故园</font></center></p>

<p>　　泛孤艇、东皋过遍，尚记当日，绿阴门掩。屐齿莓苔，酒痕罗袖事何限。欲寻前迹，空惆怅、成秋苑。自约赏花人，别后总、风流云散。水远，怎知流水外，却是乱山尤远。天涯梦短，想忘了、绮疏雕槛。望不尽、冉冉斜阳，抚乔木、年华将晚。但数点红英，犹识西园凄婉。　　</p>
<p><center><font color="teal" size="+1">高阳台 ‧ 和周草窗寄越中诸友韵</font></center></p>

<p>　　残雪庭阴，轻寒帘影，霏霏玉管春葭。小帖金泥，不知春是谁家？相思一夜窗前梦，奈个人、水隔天遮。但凄然，满树幽香，满地横斜。江南自是离愁苦，况游骢古道，归雁平沙。怎得银笺，殷勤与说年华。如今处处生芳草，纵凭高、不见天涯。更消他，几度东风，几度飞花。　</p>
<p><center><font color="teal" size="+1">法曲献仙音 ‧ 聚景亭梅次草窗韵</font></center></p>

<p>　　层绿峨峨，纤琼皎皎，倒压波痕清浅。过眼年华，动人幽意，相逢几番春换。记唤酒寻芳处，盈盈褪妆晚。已消黯，况凄凉近来离思，应忘却明月，夜深归辇。荏苒一枝春，恨东风人似天远。纵有残花，洒征衣、铅泪都满。但殷鄞折取，自遗一襟幽怨。　　</p>
<hr>

<h2 id="彭元逊"><a href="#彭元逊" class="headerlink" title="彭元逊"></a>彭元逊</h2><p><center><font color="teal" size="+1">疏影 ‧ 寻梅不见</font></center></p>

<p>　　江空不渡，恨蘼芜杜若，零落无数。远道荒寒，婉娩流年，望望美人迟暮。风烟雨雪阴晴晚，更何须，春风千树。尽孤城、落木萧萧，日夜江声流去。日晏山深闻笛，恐他年流落，与子同赋。事阔心违，交淡媒劳，蔓草沾衣多露。汀洲窈窕余醒寐，遗佩浮沉澧浦。有白鸥淡月，微波寄语，逍遥容与。</p>
<p><center><font color="teal" size="+1">六丑 ‧ 杨花</font></center></p>

<p>　　似东风老大，那复有、当时风气。有情不收，江山身是寄，浩荡何世？但忆临官道，暂来不住，便出门千里。痴心指望回风坠，扇底相逢，钗头微缀。他家万条千缕，解遮亭障驿，不隔江水。瓜洲曾舣，等行人岁岁。日下长秋城，乌夜起。帐庐好在春睡，共飞归湖上，草青无地。愔愔雨、春心如腻。欲待化、丰乐楼前帐饮，青门都废。何人念、流落无几。点点抟作，雪绵松润，为君浥泪。</p>
<hr>

<h2 id="姚云文"><a href="#姚云文" class="headerlink" title="姚云文"></a>姚云文</h2><p><center><font color="teal" size="+1">紫萸香慢</font></center></p>

<p>　　近重阳、偏多风雨，绝怜此日暄明。问秋香浓未，待携客、出西城。正自羁怀多感，怕荒台高处，更不胜情。向尊前，又忆漉酒插花人，只座上、已无老兵。凄清，浅醉还醒。愁不肯、与诗平。记长楸走马，雕弓笮柳，前事休评。紫萸一枝传赐，梦谁到、汉家陵。尽乌纱、便随风去，要天知道，华发如此星星，歌罢涕零。　　</p>
<hr>

<h2 id="僧挥"><a href="#僧挥" class="headerlink" title="僧挥"></a>僧挥</h2><p><center><font color="teal" size="+1">金明池</font></center></p>

<p>　　天阔云高，溪横水远，晚日寒生轻晕。闲阶静、杨花渐少，朱门掩、莺声犹嫩。悔匆匆、过却清明，旋占得、余芳已成幽恨。却几日阴沉，连宵慵困，起来韶华都尽。怨入双眉闲斗损，乍品得情怀，看承全近。深深态、无非自许，厌厌意、终羞人问。争知道，梦里蓬莱，待忘了余香，时传音信。纵留得莺花，东风不住，也则眼前愁闷。　</p>
<hr>

<h2 id="李清照"><a href="#李清照" class="headerlink" title="李清照"></a>李清照</h2><p><center><font color="teal" size="+1">凤凰台上忆吹箫</font></center></p>

<p>　　香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。休休！这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。 　</p>
<p><center><font color="teal" size="+1">醉花阴</font></center></p>

<p>　　薄雾浓云愁水昼，瑞脑消金兽。佳节又重阳，玉枕纱厨，半夜凉初透。东篱把酒黄昏后，有暗香盈袖。莫道不消魂，帘卷西风，人比黄花瘦。</p>
<p><center><font color="teal" size="+1">声声慢</font></center></p>

<p>　　寻寻觅觅，冷冷清清，凄凄惨惨戚戚。乍暖还寒时侯，最难将息。三杯两盏淡酒，怎敌他、晚来风急？雁过也，正伤心，却是旧时相识。满地黄花堆积，惟悴损，如今有谁堪摘？守着窗儿，独自怎生得黑！梧桐更兼细雨，到黄昏、点点滴滴。这次第，怎一个愁字了得。　　</p>
<p><center><font color="teal" size="+1">念奴娇</font></center></p>

<p>　　萧条庭院，有斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。</p>
<p><center><font color="teal" size="+1">永遇乐</font></center></p>

<p>　　落日溶金，暮云合璧，人在何处？染柳烟浓，吹梅笛怨，春意知几许？元宵佳期节，融和天气，次第岂无风雨。来相召、香车宝马，谢他酒朋诗侣。中州盛日，闺门多暇，记得偏重三五。铺翟冠儿，捻金雪柳，簇带争济楚。如今憔悴，风鬟雾鬓，怕见夜间出去。不如向、帘儿底下，听人笑语。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E5%AE%8B%E8%AF%8D%E4%B8%89%E7%99%BE%E9%A6%96/%E5%AE%8B%E8%AF%8D%E4%B8%89%E7%99%BE%E9%A6%96_03/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E5%AE%8B%E8%AF%8D%E4%B8%89%E7%99%BE%E9%A6%96/%E5%AE%8B%E8%AF%8D%E4%B8%89%E7%99%BE%E9%A6%96_03/" class="post-title-link" itemprop="url">宋词三百首 - 卷三</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-25 00:00:00" itemprop="dateCreated datePublished" datetime="2003-03-25T00:00:00+08:00">2003-03-25</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E6%9B%B2/" itemprop="url" rel="index"><span itemprop="name">诗词歌曲</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="陆游"><a href="#陆游" class="headerlink" title="陆游"></a>陆游</h2><p><center><font color="teal" size="+1">卜算子 ‧ 咏梅</font></center></p>

<p>　　驿外断桥边，寂寞开无主。已是黄昏独自愁，更着风和雨。无意苦争春，一任群芳妒。零落成泥碾作尘，只有香如故。</p>
<hr>

<h2 id="陈亮"><a href="#陈亮" class="headerlink" title="陈亮"></a>陈亮</h2><p><center><font color="teal" size="+1">水龙吟</font></center></p>

<p>　　闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与、莺和燕。寂寞凭高念远，向南楼、一声归雁。金钗斗草，青丝勒马，风流云散。罗绶分香，翠绡封泪，几多幽怨。正销魂，又是疏烟淡月，子规声断。　</p>
<hr>

<h2 id="范成大"><a href="#范成大" class="headerlink" title="范成大"></a>范成大</h2><p><center><font color="teal" size="+1">忆秦娥</font></center></p>

<p>　　楼阴缺，阑干影卧东厢月。东厢月，一天风露，杏花如雪。隔烟催漏金虬咽，罗帏黯淡灯花结。灯花结，片时春梦，江南天阔。</p>
<p><center><font color="teal" size="+1">眼儿媚</font></center></p>

<p><sub>　　萍乡道中乍晴，卧舆中困甚，小憩柳塘。</sub></p>
<p>　　酣酣日脚紫烟浮，妍暖破轻裘。困人天色，醉人花气，午梦扶头。春慵恰似春塘水，一片縠纹愁。溶溶泄泄，东风无力，欲皱还休。</p>
<p><center><font color="teal" size="+1">霜天晓角 ‧ 梅</font></center></p>

<p>　　晚晴风歇，一夜春威折。脉脉花疏天淡，云来去，数枝雪。胜绝，愁亦绝。此情谁共说。惟有两行低雁，知人倚、画楼月。</p>
<hr>

<h2 id="辛弃疾"><a href="#辛弃疾" class="headerlink" title="辛弃疾"></a>辛弃疾</h2><p><center><font color="teal" size="+1">贺新郎 ‧ 别茂嘉十二弟</font></center></p>

<p>　　绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门翠辇辞金阙。看燕燕，送归妾。将军百战声名裂，向河梁、回头万里，故人长绝。易水萧萧西风冷，满座衣冠似雪，正壮士、悲歌未彻。啼鸟还知如许恨，料不啼清泪长啼血。谁共我，醉明月？</p>
<p><center><font color="teal" size="+1">念奴娇 ‧ 书东流村壁</font></center></p>

<p>　　野棠花落，又匆匆过了，清明时节。刬地东风期客梦，一枕云屏寒怯。曲岸持觞，垂杨系马，此地曾轻别。楼空人去，旧游飞燕能说。闻道绮陌东头，行人长见，帘底纤纤月。旧恨春江流不尽，新恨云山千叠。料得明朝，尊前重见，镜里花难折。也应惊问，近来多少华发？　</p>
<p><center><font color="teal" size="+1">汉宫春 ‧ 立春日</font></center></p>

<p>　　春已归来，看美人头上，袅袅春幡。无端风雨，未肯收尽余寒。年时燕子，料今宵、梦到西园。浑未办、黄柑荐酒，更传青韭堆盘。却笑东风从此，便熏梅染柳，更没些闲。闲时又来镜里，转变朱颜。清愁不断，问何人、会解连环？生怕见、花开花落，朝来塞雁先还。　　</p>
<p><center><font color="teal" size="+1">贺新郎 ‧ 赋琵琶</font></center></p>

<p>　　凤尾龙香拔。自开元《霓裳曲》罢，几番风月？最苦浔阳江头客，画舸亭亭待发。记出塞、黄云堆雪。马上离愁三万里，望昭阳宫殿孤鸿没，弦解语，恨难说。辽阳驿使音尘绝，琐窗寒、轻拢慢捻，泪珠盈睫。推手含情还却手，一抹《梁州》哀彻。千古事、云飞烟灭。贺老定场无消息，想沉香亭北繁华歇，弹到此，为呜咽。</p>
<p><center><font color="teal" size="+1">水龙吟 ‧ 登建康赏心亭</font></center></p>

<p>　　楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，阑干拍遍，无人会、登临意。休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人，唤取红巾翠袖，揾英雄泪！　</p>
<p><center><font color="teal" size="+1">摸鱼儿</font></center></p>

<p><sub>　　淳熙己亥，自湖北漕移湖南，同官王正之置酒小山亭，为赋。</sub></p>
<p>　　更能消、几番风雨？匆匆春又归去。惜春长怕花开早，何况落红无数。春且住！见说道、天涯芳草迷归路。怨春不语，算只有殷勤，画檐蛛网，尽日惹飞絮。长门事，准拟佳期又误，蛾眉曾有人妒。千金纵买相如赋，脉脉此情谁诉？君莫舞！君不见、玉环飞燕皆尘土，闲愁最苦。休去倚危阑，斜阳正在，烟柳断肠处。</p>
<p><center><font color="teal" size="+1">永遇乐 ‧ 京口北固亭怀古</font></center></p>

<p>　　千古江山，英雄无觅、孙仲谋处。舞榭歌台，风流总被，雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。元嘉草草，封狼居胥，赢得仓皇北顾。四十三年，望中犹记、烽火扬州路。可堪回首、佛狸祠下，一片神鸦社鼓。凭谁问，廉颇老矣，尚能饭否？</p>
<p><center><font color="teal" size="+1">木兰花慢 ‧ 滁州送范倅</font></center></p>

<p>　　老来情味减，对别酒，怯流年。况屈指中秋，十分好月，不照人圆。无情水都不管，共西风、只管送归船。秋晚莼鲈江上，夜深儿女灯前。征衫，便好去朝天，玉殿正思贤。想夜半承明，留教视草，却遣筹边。长安故人问我，道愁肠、殢酒只依然。目断秋霄落雁，醉来时响空弦。　　</p>
<p><center><font color="teal" size="+1">祝英台近 ‧ 晚春</font></center></p>

<p>　　宝钗分，桃叶渡，烟柳暗南浦。怕上层楼，十日九风雨。断肠片片飞红，都无人管，倩谁唤、流莺声住？髻边觑，试把花卜归期，才簪又重数。罗帐灯昏，呜咽梦中语。是他春带愁来，春归何处？却不解、带将愁去。　　</p>
<p><center><font color="teal" size="+1">青玉案 ‧ 元夕</font></center></p>

<p>　　东风夜放花千树，更吹落，星如雨。宝马雕车香满路，凤箫声动，玉壶光转，一夜鱼龙舞。蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。　　</p>
<p><center><font color="teal" size="+1">鹧鸪天 ‧ 鹅湖归病起作</font></center></p>

<p>　　枕簟溪堂冷欲秋，断云依水晚来收。红莲相倚浑如醉，白鸟无言定自愁。书咄咄，且休休，一丘一壑也风流。不知筋力衰多少，但觉新来懒上楼。</p>
<p><center><font color="teal" size="+1">菩萨蛮 ‧ 书江西造口壁</font></center></p>

<p>　　郁孤台下清江水，中间多少行人泪。西北望长安，可怜无数山。青山遮不住，毕竟东流去。江晚正愁予，山深闻鹧鸪。</p>
<hr>

<h2 id="姜夔"><a href="#姜夔" class="headerlink" title="姜夔"></a>姜夔</h2><p><center><font color="teal" size="+1">点绛唇</font></center></p>
　
<sub>　　丁未冬，过吴松作。</sub>

<p>　　燕雁无心，太湖西畔随云去。数峰清苦，商略黄昏雨。第四桥边，拟共天随住。今何许？凭阑怀古，残柳参差舞。</p>
<p><center><font color="teal" size="+1">鹧鸪天 ‧ 元夕有所梦</font></center></p>

<p>　　肥水东流无尽期，当初不合种相思。梦中未比丹青见，暗里忽惊山鸟啼。春未绿，鬓先丝，人间别久不成悲。谁教岁岁红莲夜，两处沉吟各自知。</p>
<p><center><font color="teal" size="+1">踏莎行</font></center></p>

<p><sub>　　自沔东来，丁未元日至金陵，江上感梦而作。</sub></p>
<p>　　燕燕轻盈，莺莺娇软，分明又向华胥见。夜长争得薄情知？春初早被相思染。别后书辞，别时针线，离魂暗逐郎行远。淮南皓月冷千山，冥冥归去无人管。</p>
<p><center><font color="teal" size="+1">庆宫春</font></center></p>

<p><sub>　　绍熙辛亥除夕，余别石湖归吴兴，雪后夜过垂虹，尝赋诗云：“笠泽茫茫雁影微，玉峰重叠护云衣。长桥寂寞春寒夜，只有诗人一舸归。”后五年冬，复与俞商卿、张平甫、铦朴翁自封禺同载诣梁溪，道经吴松。山寒天迥，云浪四合。中夕相呼步垂虹，星斗下垂，错杂渔火，朔吹凛凛，卮酒不能支。朴翁以衾自缠，犹相与行吟。因赋此阕，盖过旬涂稿乃定。朴翁咎余无益，然意所耽，不能自已也。平甫、商卿、朴翁皆工于诗，所出奇诡，余亦强追逐之。此行既归，各得五十余解。</sub></p>
<p>　　双桨莼波，一蓑松雨，暮愁渐满空阔。呼我盟鸥，翩翩欲下，背人还过木末。那回归去，荡云雪、孤舟夜发。伤心重见，依约眉山，黛痕低压。采香径里春寒，老子婆娑，自歌谁答？垂虹西望，飘然引去，此兴平生难遏。酒醒波远，正凝想、明珰素袜。如今安在？惟有阑干，伴人一霎。</p>
<p><center><font color="teal" size="+1">齐天乐</font></center></p>

<p><sub>　　丙辰岁与张功甫会饮张达可之堂，闻屋壁间蟋蟀有声，功甫约余同赋，以授歌者。功甫先成，词甚美。余徘徊茉莉花间，仰见秋月，顿起幽思，寻亦得此。蟋蟀，中都呼为促织，善斗。好事者或以三二十万钱致一枚，镂象齿为楼观以贮之。</sub></p>
<p>　　庚郎先自吟愁赋，凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪？西窗又吹暗雨，为谁频断续，相和砧杵？候馆迎秋，离宫吊月，别有伤心无数。《豳》诗漫与，笑篱落呼灯，世间儿女。写入琴丝，一声声更苦。　</p>
<p><center><font color="teal" size="+1">琵琶仙</font></center></p>

<p><sub>　　《吴都赋》云：“户藏烟浦，家具画船。”惟吴兴为然。春游之盛，西湖未能过也。己酉岁，余与萧时父载酒南郭，感遇成歌。</sub></p>
<p>　　双桨来时，有人似、旧曲桃根桃叶。歌扇轻约飞花，蛾眉正奇绝。春渐远，汀洲自绿，更添了几声啼鴂。十里扬州，三生杜牧，前事休说。又还是、宫烛分烟，奈愁里匆匆换时节。都把一襟芳思，与空阶榆荚。千万缕、藏鸦细柳，为玉尊、起舞回雪。想见西出阳关，故人初别。　　</p>
<p><center><font color="teal" size="+1">八归 ‧ 湘中送胡德华</font></center></p>

<p>　　芳莲坠粉，疏桐吹绿，庭院暗雨乍歇。无端抱影销魂处，还见篠墙萤暗，藓阶蛩切。送客重寻西去路，问水面琵琶谁拔？最可惜、一片江山，总付与啼鴂。长恨相从未款，而今何事，又对西风离别？渚寒烟淡，棹移人远，缥缈行舟如叶。想文君望久，倚竹愁生步罗袜。归来后，翠尊双饮，下了珠帘，玲珑闲看月。</p>
<p><center><font color="teal" size="+1">念奴娇</font></center></p>

<p><sub>　　余客武陵，湖北宪治在焉。古城野水，乔木参天。余与二三友，日荡舟其间，薄荷花而饮。意象幽闲，不类人境。秋水且涸，荷叶出地寻丈。因列坐其下，上不见日，清风徐来，绿云自动。间于疏处窥见游人画船，亦一乐也。朅来吴兴，数得相羊荷花中。又夜泛西湖，光景奇绝。故以此句写之。</sub></p>
<p>　　闹红一舸，记来时尝与鸳鸯为侣。三十六陂人未到，水佩风裳无数。翠叶吹凉，玉容销酒，更洒菰蒲雨。嫣然摇动，冷香飞上诗句。日暮青盖亭亭，情人不见，争忍凌波去？只恐舞衣寒易落，愁入西风南浦。高柳垂阴，老鱼吹浪，留我花间住。田田多少，几回沙际归路。</p>
<p><center><font color="teal" size="+1">扬州慢</font></center></p>

<p><sub>　　淳熙丙申至日，余过维扬，夜雪初霁，荠麦弥望。入其城则四顾萧条，寒水自碧。暮色渐起，戍角悲吟。余怀怆然，感慨今昔，因自度此曲，千岩老人以为有黍离之悲也。</sub></p>
<p>　　淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生？　</p>
<p><center><font color="teal" size="+1">长亭怨慢</font></center></p>

<p><sub>　　余颇喜自制曲，初率意为长短句，然后协以律，故前后阕多不同。桓大司马云：“昔年种柳，依依汉南；今看摇落，凄怆江潭；树犹如此，人何以堪！”此语余深爱之。</sub></p>
<p>　　渐吹尽、枝头香絮，是处人家，绿深门户。远浦萦回，暮帆零乱向何许？阅人多矣，谁得似长亭树。树若有情时，不会得青青如此！日暮，望高城不见，只见乱山无数。韦郎去也，怎忘得玉环分付。第一是早早归来，怕红萼无人为主。算空有并刀，难剪离愁千缕。</p>
<p><center><font color="teal" size="+1">淡黄柳</font></center></p>

<p><sub>　　客居合肥南城赤栏桥之西，巷陌凄凉，与江左异，惟柳色夹道，依依可怜。因度此曲，以纾客怀。</sub><br>　<br>　　空城晓角，吹入垂杨陌。马上单衣寒恻恻。看尽鹅黄嫩绿，都是江南旧相识。正岑寂，明朝又寒食。强携酒、小桥宅，怕梨花落尽成秋色。燕燕飞来，问春何在？曲有池塘自碧。</p>
<p><center><font color="teal" size="+1">暗香</font></center></p>

<p><sub>　　辛亥之冬，余载雪诣石湖。止既月，授简索句，且征新声，作此两曲。石湖把玩不已，使二妓肄习之，音节谐婉，乃名之曰《暗香》《疏影》。</sub></p>
<p>　　旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却、春风词笔。但怪得、竹外疏花，香冷入瑶席。江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片吹尽也，几时见得？　</p>
<p><center><font color="teal" size="+1">疏影</font></center></p>

<p>　　苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。</p>
<p><center><font color="teal" size="+1">翠楼吟</font></center></p>

<p><sub>　　淳熙丙午冬，武昌安远楼成，与刘去非诸友落之，度曲见志。余去武昌十年，故人有泊舟鹦鹉洲者，闻小姬歌此词，问之，颇能道其事，还吴为余言之；兴怀昔游，且伤今之离索也。</sub></p>
<p>　　月冷龙沙，尘清虎落，今年汉酺初赐。新翻胡部曲，听毡幕元戎歌吹。层楼高峙，看槛曲萦红，檐牙飞翠。人姝丽，粉香吹下，夜寒风细。此地宜有词仙，拥素云黄鹤，与君游戏。玉梯凝望久，但芳草萋萋千里。天涯情味，仗酒祓清愁，花消英气。西山外，晚来还卷，一帘秋霁。　 　</p>
<p><center><font color="teal" size="+1">杏花天</font></center></p>

<p><sub>　　丙午之冬，发沔口。丁未正月二日，道金陵。北望淮楚，风日清淑，小舟挂席，容与波上。</sub></p>
<p>　　绿丝低拂鸳鸯浦，想桃叶、当时唤渡。又将愁眼与春风，待去，倚兰桡，更少驻。金陵路，莺吟燕舞。算潮水、知人最苦。满汀芳草不成归，日暮，更移舟，向甚处？</p>
<p><center><font color="teal" size="+1">一萼红</font></center></p>

<p><sub>　　丙午人日，余客长沙别驾之观政堂。堂下曲沼，沼西负古垣，有卢橘幽篁，一径深曲。穿径而南，官梅数十株，如椒如菽，或红破白露，枝影扶疏。着屐苍苔细石间，野兴横生，亟命驾登定王台，乱湘流入麓山。湘云低昂，湘波容与。兴尽悲来，醉吟成调。</sub></p>
<p>　　古城阴，有官梅几许，红萼未宜簪。池面冰胶，墙腰雪老，云意还又沉沉。翠藤共、闲穿径竹，渐笑语、惊起卧沙禽。野老林泉，故王台榭，呼唤登临。南去北来何事，荡湘云楚水，目极伤心。朱户黏鸡，金盘簇燕，空叹时序侵寻。记曾共、西楼雅集，想垂柳、还袅万丝金。待得归鞍到时，只怕春深。　</p>
<p><center><font color="teal" size="+1">霓裳中序第一</font></center></p>

<p><sub>　　丙午岁，留长沙，登祝融，因得其祠神之曲，曰《黄帝盐》《苏合香》。又于乐工故书中得商调《霓裳曲》十八阕，皆虚谱无辞。按沈氏乐律《霓裳》道调，此乃商调。乐天诗云：“散序六阕。”此特两阕。未知孰是。然音节闲雅，不类今曲。余不暇尽作，作《中序》一阕传于世。余方羁游，感此古音，不自知其辞之怨抑也。</sub></p>
<p>　　亭皋正望极，乱落江莲归未得。多病却无气力，况纨扇渐疏，罗衣初索。流光过隙，叹杏梁、双燕如客。人何在，一帘淡月，仿佛照颜色。幽寂，乱蛩吟壁，动庚信、清愁似织。沉思年少浪迹。笛里关山，柳下坊陌。坠红无信息，漫暗水、涓涓溜碧。飘零久，而今何意，醉卧酒垆侧。</p>
<hr>

<h2 id="章良能"><a href="#章良能" class="headerlink" title="章良能"></a>章良能</h2><p><center><font color="teal" size="+1">小重山</font></center></p>

<p>　　柳暗花明春事深，小阑红芍药，已抽簪。雨余风软碎鸣禽，迟迟日，犹带一分阴。往事莫沉吟，身闲时序好，且凳临。旧游无处不堪寻，无寻处，惟有少年心。</p>
<hr>

<h2 id="刘过"><a href="#刘过" class="headerlink" title="刘过"></a>刘过</h2><p><center><font color="teal" size="+1">唐多令</font></center></p>
　
<sub>　　安远楼小集，侑觞歌板之姬，黄其姓者，乞词于龙洲道人，为赋此。同刘阜之、刘去非、石民瞻、周嘉仲、陈孟参、孟容，时八月五日也。</sub>

<p>　　芦叶满汀洲，寒沙带浅流。二十年重过南楼。柳下系船犹未稳，能几日，又中秋。黄鹤断矶头，故人今到否？旧江山浑是新愁。欲买桂花同载酒，终不似、少年游。</p>
<hr>

<h2 id="严仁"><a href="#严仁" class="headerlink" title="严仁"></a>严仁</h2><p><center><font color="teal" size="+1">木兰花</font></center></p>
　
　　春风只在园西畔，荠菜花繁胡蝶乱。冰池晴绿照还空，香径落红吹已断。意长翻恨游丝短，尽日相思罗带缓。宝奁如月不欺人，明日归来君试看。

<hr>

<h2 id="俞国宝"><a href="#俞国宝" class="headerlink" title="俞国宝"></a>俞国宝</h2><p><center><font color="teal" size="+1">风入松</font></center></p>
　
　　一春长费买花钱，日日醉湖边。玉骢惯识西湖路，骄嘶过、沽酒楼前。红杏香中箫鼓，绿杨影里秋千。暖风十里丽人天，花压鬓云偏。画船载取春归去，余情付、湖水湖烟。明日重扶残醉，来寻陌上花钿。

<hr>

<h2 id="张镃"><a href="#张镃" class="headerlink" title="张镃"></a>张镃</h2><p><center><font color="teal" size="+1">满庭芳 ‧ 促织儿</font></center></p>

<p>　　月洗高梧，露溥幽草，宝钗楼外秋深。土花沿翠，萤火坠墙阴。静听寒声断续，微韵转，凄咽悲沉。争求侣、殷勤劝织，促破晓机心。儿时曾记得，呼灯灌穴，敛步随音。任满身花影，独自追寻。携向华堂戏斗。亭台小、笼巧妆金。今休说，从渠床下，凉夜伴孤吟。</p>
<p><center><font color="teal" size="+1">宴山亭</font></center></p>

<p>　　幽梦初回，重阴未开，晓色催成疏雨。竹槛气寒，蕙畹声摇，新绿暗通南浦。未有人行，才半启、回廊朱户。无绪，空望极霓旌，锦书难据。苔径追忆曾游，念谁伴、秋千彩绳芳柱。犀帘黛卷，凤枕云孤，应也几番凝伫。怎得伊来，花雾绕、小堂深处。留住，直到老、不教归去。</p>
<hr>

<h2 id="史达祖"><a href="#史达祖" class="headerlink" title="史达祖"></a>史达祖</h2><p><center><font color="teal" size="+1">绮罗香 ‧ 咏春雨</font></center></p>

<p>　　做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨他、佳约风流，钿车不到杜陵路。沉沉江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，剪灯深夜语。</p>
<p><center><font color="teal" size="+1">双双燕 ‧ 咏燕</font></center></p>

<p>　　过春社了，度帘幕中间，去年尘冷。差池欲住，试入旧巢相并。还相雕梁藻井，又软语商量不定。飘然快拂花梢。翠尾分开红影。芳径，芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳，便忘了、天涯芳信。愁损翠黛双蛾，日日画阑独凭。</p>
<p><center><font color="teal" size="+1">东风第一枝 ‧ 春雪</font></center></p>

<p>　　巧沁兰心，偷粘草甲，东风欲障新暖。漫疑碧瓦难留，信知暮寒犹浅。行天入境，做弄出、轻松纤软。料故园、不卷重帘，误了乍来双燕。青未了、柳回白眼，红欲断、杏开素面。旧游忆着山阴，后盟遂妨上苑。寒炉重熨，便放漫、春衫针线。怕凤靴、挑菜归来，万一灞桥相见。</p>
<p><center><font color="teal" size="+1">喜迁莺</font></center></p>

<p>　　月波疑滴，望玉壶天近，了无尘隔。翠眼圈花，冰丝织练，黄道宝光相值。自怜诗酒瘦，难应接、许多春色。最无赖，是随香趁烛，曾伴狂客。踪迹，谩记忆，老了杜郎，忍听东风笛。柳院灯疏，梅厅雪在，谁与细倾春碧？旧情拘未定，犹自学当年游历，怕万一，误玉人、夜寒帘隙。　　</p>
<p><center><font color="teal" size="+1">三姝媚</font></center></p>

<p>　　烟光摇缥瓦，望晴檐多风，柳花如洒。锦瑟横床，想泪痕尘影，凤弦常下。倦出犀帷，频梦见、王孙骄马。讳道相思，偷理绡裙，自惊腰衩。惆怅南楼遥夜，记翠箔张灯，枕肩歌罢。又入铜驼，遍旧家门巷，首询声价。可惜东风，将恨与闲花俱谢。记取崔徵模样。归来暗写。　</p>
<p><center><font color="teal" size="+1">秋霁</font></center></p>

<p>　　江水苍苍，望倦柳愁荷，共感秋色。废阁先凉，古帘空暮，雁程最嫌风力。故园信息，爱渠入眼南山碧。念上国，谁是脍鲈江汉未归客。还又岁晚、瘦骨临风，夜闻秋声，吹动岑寂。露蛩悲、青灯冷屋，翻书愁上鬓毛白。年少俊游浑断得，但可怜处，无奈苒苒魂惊，采香南浦，剪梅烟驿。</p>
<p><center><font color="teal" size="+1">夜合花</font></center></p>

<p>　　柳锁莺魂，花翻蝶梦，自知愁染潘郎。轻衫未揽，犹将泪点偷藏。忘前事，怯流光，早春窥、酥雨池塘。向消凝里，梅开半面，情满徐妆。风丝一寸柔肠，曾在歌边惹恨，烛底萦香。芳机瑞锦，如何未织鸳鸯。人扶醉，月依墙，是当初、谁敢疏狂！把闲言语，花房夜久，各自思量。</p>
<p><center><font color="teal" size="+1">玉胡蝶</font></center></p>

<p>　　晚雨未摧宫树，可怜闲叶，犹抱凉蝉。短景归秋，吟思又接愁边。漏初长、梦魂难禁，人渐老、风月俱寒。想幽欢。土花庭甃，虫网阑干。无端啼蛄搅夜，恨随团扇，苦近秋莲。一笛当楼，谢娘悬泪立风前。故园晚、强留诗酒，新雁远、不致寒暄。隔苍烟。楚香罗袖，谁伴婵娟。　　</p>
<p><center><font color="teal" size="+1">八归</font></center></p>

<p>　　秋江带雨，寒沙萦水，人瞰画阁愁独。烟蓑散响惊诗思，还被乱鸥飞去，秀句难续。冷眼尽归图画上，认隔岸、微茫云屋；想半属、渔市樵村，欲暮竞然竹。须信风流未老，凭持尊酒，慰此凄凉心目。一鞭南陌，几篙官渡，赖有歌眉舒绿。只匆匆眺远，早觉闲愁挂乔木。应难奈、故人天际，望彻淮山，相思无雁足。</p>
<hr>

<h2 id="刘克庄"><a href="#刘克庄" class="headerlink" title="刘克庄"></a>刘克庄</h2><p><center><font color="teal" size="+1">生查子 ‧ 元夕戏陈敬叟</font></center></p>

<p>　　繁灯夺霁华，戏鼓侵明发。物色旧时同，情味中年别。浅画镜中眉，深拜楼西月。人散市声收，渐入愁时节。</p>
<p><center><font color="teal" size="+1">贺新郎 ‧ 端午</font></center></p>

<p>　　深院榴花吐，画帘开、綀衣纨扇，午风清暑。儿女纷纷夸结束，新样钗符艾虎。早已有游人观渡。老大逢场慵作戏，任陌头、年少争旗鼓，溪雨急，浪花舞。灵均标致高如许，忆生平、既纫兰佩，更怀椒糈。谁信骚魂千载后，波底垂涎角黍。又说是、蛟馋龙怒。把似而今醒到了，料当年、醉死差无苦，聊一笑、吊千古。</p>
<p><center><font color="teal" size="+1">贺新郎 ‧ 九日</font></center></p>

<p>　　湛湛长空黑，更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。少年自负凌云笔，到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。</p>
<p><center><font color="teal" size="+1">木兰花 ‧ 戏林推</font></center></p>

<p>　　年年跃马长安市，客舍似家家似寄。青钱换酒日无何，红烛呼卢宵不寐。易挑锦妇机中字，难得玉人心下事。男儿西北有神州，莫滴水西桥畔泪。</p>
<hr>

<h2 id="卢祖皋"><a href="#卢祖皋" class="headerlink" title="卢祖皋"></a>卢祖皋</h2><p><center><font color="teal" size="+1">江城子</font></center></p>
　
　　画楼帘暮卷新晴，掩银屏，晓寒轻。坠粉飘香，日日唤愁生。暗数十年湖上路，能几度，着娉婷。年华空自感漂零，拥春酲。对谁醒？天阔云闲，无处觅萧声。载酒买花年少事，浑不似、旧心情。 　

<p><center><font color="teal" size="+1">宴清都</font></center></p>

<p>　　春讯飞琼管，风日薄，度墙啼鸟声乱。江城次第，笙歌翠合，绮罗香暖。溶溶涧渌冰泮，醉梦里，年华暗换。料黛眉、重锁隋堤，芳心还动梁苑。新来雁阔云音，鸾分鉴影，无计重见。春啼细雨，笼愁淡月，恁时庭院。离肠未语先断，算犹有、凭高望眼。更那堪、芳草边天，飞梅弄晚。</p>
<hr>

<h2 id="潘牥"><a href="#潘牥" class="headerlink" title="潘牥"></a>潘牥</h2><p><center><font color="teal" size="+1">南乡子 ‧ 题南剑州妓馆</font></center></p>

<p>　　生怕倚阑干，阁下溪声阁外山。惟有旧时山共水，依然，暮雨朝云去不还。应是蹑飞鸾，月下时时整佩环。月又渐低霜又下，更阑，折得梅花独自看。</p>
<hr>

<h2 id="陆壑"><a href="#陆壑" class="headerlink" title="陆壑"></a>陆壑</h2><p><center><font color="teal" size="+1">瑞鹤仙</font></center></p>
　
　　湿云粘雁影，望征路，愁迷离绪难整。千金买光景，但疏钟催晓，乱鸦啼暝。花惊暗省，许多情，相逢梦境。便行云都不归来，也合寄将音信。孤迥，盟鸾心在，跨鹤程高，后期无准。情丝待剪，翻惹得旧时恨。怕天教何处，参差双燕，还染残朱剩粉。对菱花与说相思，看谁瘦损？　　

<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E5%AE%8B%E8%AF%8D%E4%B8%89%E7%99%BE%E9%A6%96/%E5%AE%8B%E8%AF%8D%E4%B8%89%E7%99%BE%E9%A6%96_02/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E5%AE%8B%E8%AF%8D%E4%B8%89%E7%99%BE%E9%A6%96/%E5%AE%8B%E8%AF%8D%E4%B8%89%E7%99%BE%E9%A6%96_02/" class="post-title-link" itemprop="url">宋词三百首 - 卷二</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-24 00:00:00" itemprop="dateCreated datePublished" datetime="2003-03-24T00:00:00+08:00">2003-03-24</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E6%9B%B2/" itemprop="url" rel="index"><span itemprop="name">诗词歌曲</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="周邦彦"><a href="#周邦彦" class="headerlink" title="周邦彦"></a>周邦彦</h2><p><center><font color="teal" size="+1">瑞龙吟</font></center></p>

<p>　　章台路，还见褪粉梅梢，试花桃树。愔愔坊陌人家，定巢燕子，归来旧处。黯凝伫，因念个人痴小，乍窥门户。侵晨浅约宫黄，障风映袖，盈盈笑语。前度刘郎重到，访邻寻里，同时歌舞，惟有旧家秋娘，声价如故。吟笺赋笔，犹记燕台句。知谁伴，名园露饮，东城闲步？事与孤鸿去，探春尽是，伤离意绪。官柳低金缕，归骑晚，纤纤池塘飞雨。断肠院落，一帘风絮。</p>
<p><center><font color="teal" size="+1">风流子</font></center></p>

<p>　　新绿小池塘，风帘动、碎影舞斜阳。羡金屋去来，旧时巢燕；土花缭绕，前度莓墙。绣阁里、凤帏深几许？听得理丝簧。欲说又休，虑乘芳信，未歌先噎，愁近清觞。遥知新妆了，开朱户、应自待月西厢。最苦梦魂，今宵不到伊行。问甚时说与，佳音密耗，寄将秦镜，偷换韩香。天便教人，霎时厮见何妨。</p>
<p><center><font color="teal" size="+1">兰陵王</font></center></p>

<p>　　柳阴直，烟里丝丝弄碧。隋堤上，曾见几番。拂水飘绵送行色。登临望故国，谁识京华倦客？长亭路，年去岁来，应折柔条过千尺。闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖。回头迢递便数驿，望人在天北。凄恻，恨堆积。渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。</p>
<p><center><font color="teal" size="+1">琐窗寒</font></center></p>

<p>　　暗柳啼鸦，单衣伫立，小帘朱户。桐花半亩，静锁一庭愁雨。洒空阶、夜阑未休，故人剪烛西窗语。似楚江暝宿，风灯零乱，少年羁旅。迟暮，嬉游处。正店舍无烟，禁城百五。旗亭唤酒，付与高阳俦侣。想东园、桃李自春，小唇秀靥今在否？到归时、定有残英，待客携尊俎。</p>
<p><center><font color="teal" size="+1">六丑 ‧ 蔷薇谢后作</font></center></p>

<p>　　正单衣试酒，怅客里、光阴虚掷。愿春暂留，春归如过翼，一去无迹。为问花何在？夜来风雨，葬楚宫倾国。钗钿堕处遗香泽。乱点桃蹊，轻翻柳陌，多情为谁追惜？但蜂媒蝶使，时叩窗槅。东园岑寂，渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似、一朵钗头颤袅，向人欹侧。漂流处，莫趁潮汐。恐断红尚有相思字，何由见得。</p>
<p><center><font color="teal" size="+1">夜飞鹊</font></center></p>

<p>　　河桥送人处，凉夜何其。斜月远坠余辉。铜盘烛泪已流尽，霏霏凉露沾衣。相将散离会，探风前津鼓，树沙参旗。花骢会意，纵扬鞭、亦自行迟。迢递路回清野，人语渐无闻，空带愁归。何意重经前地，遗钿不见，斜径都迷。兔葵燕麦，向斜阳、欲与人齐。但徘徊班草，欷歔酹酒，极望天西。</p>
<p><center><font color="teal" size="+1">满庭芳 ‧ 夏日溧水无想山作</font></center></p>

<p>　　风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭阑久，黄芦苦竹，疑泛九江船。年年，如社燕，飘流瀚海，来寄修椽。且莫思身外，长近尊前。憔悴江南倦客，不堪听急管繁弦。歌筵畔，先安簟枕，容我醉时眠。</p>
<p><center><font color="teal" size="+1">过秦楼</font></center></p>

<p>　　水浴清蟾，叶喧凉吹，巷陌马声初断。闲依露井，笑扑流萤，惹破画罗轻扇。人静夜久凭阑，愁不归眠，立残更箭。叹年华一瞬，人今千里，梦沉书远。空见说、鬓怯琼梳，容消金镜，渐懒趁时匀染。梅风地溽，虹雨苔滋，一架舞红都变。谁信无聊，为伊才减江淹，情伤荀倩。但明河影下，还看稀星数点。</p>
<p><center><font color="teal" size="+1">花犯</font></center></p>

<p>　　粉墙低，梅花照眼，依然旧风味。露痕轻缀，疑净洗铅华，无限佳丽。去年胜赏曾孤倚，冰盘同燕喜。更可惜、雪中高树，香篝熏素被。今年对花最匆匆，相逢似有恨，依依愁悴。吟望久，青苔上，旋看飞坠。相将见、翠丸荐酒，人正在、空江烟浪里。但梦想、一枝潇洒，黄昏斜照水。</p>
<p><center><font color="teal" size="+1">大酺</font></center></p>

<p>　　对宿烟收，春禽静，飞雨时鸣高屋。墙头青玉旆，洗铅霜都尽，嫩梢相触。润逼琴丝，寒侵枕障，虫网吹粘帘竹。邮亭无人处，听檐声不断，困眠初熟。奈愁极频惊，梦轻难记，自怜幽独。行人归意速，最先念、流潦妨车毂。怎奈向、兰成憔悴，卫玠清羸，等闲时、易伤心目。未怪平阳客，双泪落、笛中哀曲。况萧索、青芜国，红糁铺地，门外荆桃如菽。夜游共谁秉烛？</p>
<p><center><font color="teal" size="+1">解语花 ‧ 上元</font></center></p>

<p>　　风销绛蜡，露浥红莲，灯市光相射。桂华流瓦，纤云散、耿耿素娥欲下。衣裳淡雅，看楚女、纤腰一把。箫鼓喧，人影参差，满路飘香麝。因念都城放夜，望千门如画，嬉笑游冶。钿车罗帕，相逢处、自有暗尘随马，年光是也，唯只见、旧情衰谢。清漏移，飞盖归来，从舞休歌罢。</p>
<p><center><font color="teal" size="+1">蝶恋花</font></center></p>

<p>　　月皎惊乌栖不定，更漏将残，轳辘牵金井。唤起两眸清炯炯，泪花落枕红绵冷。执手霜风吹鬓影。去意徊徨，别语愁难听。楼上阑干横斗柄，露寒人远鸡相应。</p>
<p><center><font color="teal" size="+1">解连环</font></center></p>

<p>　　怨怀无托，嗟情人断绝，信音辽邈。纵妙手、能解连环，似风散雨收，雾轻云薄。燕子楼空，暗尘锁、一床弦索。想移根换叶，尽是旧时，手种红药。汀洲渐生杜若，料舟依岸曲，人在天角。谩记得、当日音书，把闲语闲言，待总烧却。水驿春回，望寄我，江南梅萼。拚今生、对花对酒，为伊泪落。　</p>
<p><center><font color="teal" size="+1">拜星月慢</font></center></p>

<p>　　夜色催更，清尘收露，小曲幽坊月暗。竹槛灯窗，识秋娘庭院。笑相遇，似觉琼枝玉树相倚，暖日明霞光烂。水眄兰情，总平生稀见。画图中、旧识春风面。谁知道、自到瑶台畔。眷恋雨润云温，苦惊风吹散。念荒寒、寄宿无人馆。重门闭、败壁秋虫叹。怎奈向、一缕相思，隔溪山不断。</p>
<p><center><font color="teal" size="+1">关河令</font></center></p>

<p>　　秋阴时睛渐向暝，变一庭凄冷。伫听寒声，云深无雁影。更深人去寂静，但照壁孤灯相映。酒已都醒，如何消夜永？</p>
<p><center><font color="teal" size="+1">绮寮怨</font></center></p>

<p>　　上马人扶残醉，晓风吹未醒。映水曲、翠瓦朱檐，垂杨里、乍见津亭。当时曾题败壁，蛛丝罩、淡墨苔晕青。念去来、岁月如流，徘徊久、叹息愁思盈。去年倦寻路程，江陵旧事，何曾再问杨琼。旧曲凄清，敛愁黛、与谁听？尊前故人如在，想念我、最关情。何须《渭城》，歌声未尽处，先泪零。</p>
<p><center><font color="teal" size="+1">尉迟杯</font></center></p>

<p>　　隋堤路，渐日晚、密霭生深树。阴阴淡月笼沙，还宿河桥深处。无情画舸，都不管、烟波隔南浦。等行人、醉拥重衾，载将离恨归去。因思旧客京华，长偎傍疏林，小槛欢聚。冶叶倡条俱相识，仍惯见、珠歌翠舞。如今向、渔村水驿，夜如岁、焚香独自语。有何人、念我无聊，梦魂凝想鸳侣。</p>
<p><center><font color="teal" size="+1">西河 ‧ 金陵怀古</font></center></p>

<p>　　佳丽地，南朝盛事谁记？山围故国绕清江，髻鬟对起。怒涛寂寞打孤城，风樯遥度天际。断崖树、犹倒倚，莫愁艇子曾系。空余旧迹郁苍苍，雾沉半垒。夜深月过女墙来，伤心东望淮水。酒旗戏鼓甚处市？想依稀、王谢邻里，燕子不知何世，向寻常巷陌人家，相对如说兴亡，斜阳里。</p>
<p><center><font color="teal" size="+1">瑞鹤仙</font></center></p>

<p>　　悄郊原带郭，行路永、客去车尘漠漠。斜阳映山落，敛余红犹恋，孤城栏角。凌波步弱，过短亭、何用素约。有流莺劝我，重解绣鞍，缓引春酌。不记归时早暮，上马谁扶，醒眠朱阁，惊飙动幕，扶残醉，绕红药。叹西园已是花深无地，东风何事又恶？任流光过却，犹喜洞天自乐。</p>
<p><center><font color="teal" size="+1">浪淘沙慢（其一）</font></center></p>

<p>　　昼阴重，霜凋岸草，雾隐城堞。南陌脂车待发，东门帐饮乍阕。正拂面垂扬堪揽结。掩红泪、玉手亲折。念汉浦离鸿去何许，经时信音绝。情切。望中地远天阔。向露冷风清无人处，耿耿寒漏咽。嗟万事难忘，惟是轻别。翠尊未竭，凭断云、留取西楼残月。罗带光销纹衾叠。连环解、旧香顿歇。怨歌永、琼壶敲尽缺。恨春去、不与人期，弄夜色，空余满地梨花雪。</p>
<p><center><font color="teal" size="+1">浪淘沙慢（其二）</font></center></p>

<p>　　万叶战，秋声露结，雁度沙碛。细草和烟尚绿，遥山向晚更碧。见隐隐云边新月白。映落照、帘幕千家，听数声何处倚楼笛？装点尽秋色。脉脉。旅情暗自消释。念珠玉、临水犹悲感，何况天涯客？忆少年歌酒，当时踪迹。岁华易老，衣带宽、懊恼心肠终窄。飞散后风流人阻。兰桥约、怅恨路隔。马蹄过、犹嘶旧巷陌。叹往事、一一堪伤，旷望极。凝思又把阑干拍。</p>
<p><center><font color="teal" size="+1">应天长</font></center></p>

<p>　　条风布暖，霏雾弄晴，池台遍暖春色。正是夜堂无月，沉沉暗寒食。梁间燕，前社客。似笑我、闭门愁寂。乱花过，隔院芸香，满地狼籍。长记那回时，邂逅相逢，郊外驻油壁。又见汉宫传烛，飞烟五侯宅。青青草，迷路陌。强载酒、细寻前迹。市桥远，柳下人家，犹自相识。 　</p>
<p><center><font color="teal" size="+1">夜游宫</font></center></p>

<p>　　叶下斜阳照水，卷轻浪、沉沉千里。桥上酸风射眸子。立多时，看黄昏，灯火市。古屋寒窗底，听几片、井桐飞坠。不恋单衾再三起。有谁知，为萧娘，书一纸？　　</p>
<hr>

<h2 id="贺铸"><a href="#贺铸" class="headerlink" title="贺铸"></a>贺铸</h2><p><center><font color="teal" size="+1">青玉案</font></center></p>
　
　　凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。飞云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。

<p><center><font color="teal" size="+1">感皇恩</font></center></p>

<p>　　兰芷满汀洲，游丝横路。罗袜尘生步。迎顾，整鬟颦黛，脉脉两情难语。细风吹柳絮。人南渡。回首旧游，山无重数。花底深朱户。何处。半黄梅子，向晚一帘疏雨。断魂分付与、春将去。</p>
<p><center><font color="teal" size="+1">薄幸</font></center></p>

<p>　　淡妆多态，更的的、频回眄睐。便认得琴心先许，与绾合欢双带。记画堂、风月逢迎，轻颦浅笑娇无奈。向睡鸭炉边，翔鸳屏里，羞把香罗暗解。自过了、烧灯后，都不见踏青挑菜。几回凭双燕，丁宁深意，往来却恨重帘碍。约何时再，正春浓酒困，人闲昼永无聊赖。厌厌睡起，犹有花梢日在。</p>
<p><center><font color="teal" size="+1">浣溪沙</font></center></p>

<p>　　不信芳春厌老人，老人几度送余春，惜春行乐莫辞频。巧笑艳歌皆我意，恼花颠酒拼君瞋，物情惟有醉中真。</p>
<p><center><font color="teal" size="+1">浣溪沙</font></center></p>

<p>　　楼角初消一缕霞，淡黄杨柳暗栖鸦，玉人和月摘梅花。笑捻粉香归洞户，更垂帘幕护窗纱，东风寒似夜来些。</p>
<p><center><font color="teal" size="+1">石州慢</font></center></p>

<p>　　薄雨初寒，斜照弄晴，春意空阔。长亭柳色才黄，远客一枝先折。烟横水际，映带几点归鸦，东风消尽龙沙雪。还记出关来，恰而今时节。将发。画楼芳酒，红泪清歌，顿成轻别。回首经年，杳杳音尘都绝。欲知方寸，共有几许新愁？芭蕉不展丁香结。枉望断天涯，两厌厌风月。</p>
<p><center><font color="teal" size="+1">蝶恋花</font></center></p>

<p>　　几许伤春春复暮，杨柳清阴，偏碍游丝度。天际小山桃叶步，白蘋花满湔裙处。竟日微吟长短句，帘影灯昏，心寄胡琴语。数点雨声风约住，朦胧淡月云来去。</p>
<p><center><font color="teal" size="+1">天门谣 ‧ 登采石蛾眉亭</font></center></p>

<p>　　牛渚天门险，限南北、七雄豪占。清雾敛，与闲人登览。待月上潮，平波滟滟，塞管轻吹新阿滥。风满槛，历历数、西州更点。</p>
<p><center><font color="teal" size="+1">天香</font></center></p>

<p>　　烟络横林，山沉远照，迤逦黄昏钟鼓。烛映帘栊，蛩催机杼，共苦清秋风露。不眠思妇，齐应和、几声砧杵。惊动天涯倦宦，骎骎岁华行暮。当年酒狂自负，谓东君、以春相付。流浪征骖北道，客樯南浦，幽恨无人晤语。赖明月、曾知旧游处，好伴云来，还将梦去。</p>
<p><center><font color="teal" size="+1">望湘人</font></center></p>

<p>　　厌莺声到枕，花气动帘，醉魂愁梦相伴。被惜余熏，带惊剩眼，几许伤春春晚。泪竹痕鲜，佩兰香老，湘天浓暖。记小江风月佳时，屡约非烟游伴。须信鸾弦易断，奈云和再鼓，曲中人远。认罗袜无踪，旧处弄波清浅。青翰棹舣，白蘋洲畔，尽目临皋飞观。不解寄、一字相思，幸有归来双燕。</p>
<p><center><font color="teal" size="+1">绿头鸭</font></center></p>

<p>　　玉人家，画楼珠箔临津。托微风、彩箫流怨，断肠马上曾闻。宴堂开、艳妆丝里，调琴思、认歌颦。麝蜡烟浓，玉莲漏短，更衣不待酒初醺。绣屏掩、枕鸳相就，香气渐暾暾。回廊影、疏钟淡月，几许消魂？翠钗分、银笺封泪，舞鞋从此生尘。住兰舟、载将离恨，转南浦、背西醺。记取明年，蔷薇谢后，佳期应未误行云。凤城远、楚梅香嫩，先寄一枝春。青门外，只凭芳草，寻访郎君。</p>
<hr>

<h2 id="张元幹"><a href="#张元幹" class="headerlink" title="张元幹"></a>张元幹</h2><p><center><font color="teal" size="+1">石州慢</font></center></p>

<p>　　寒水依痕，春意渐回，沙际烟阔。溪梅睛照生香，冷蕊数枝争发。天涯旧恨，试看几许消魂？长亭门外山重叠。不尽眼中青，是愁来时节。情切，画楼深闭，想见东风，暗消肌雪。孤负枕前云雨，尊前花月。心期切处，更有多少凄凉，殷勤留在归时说。到得再相逢，恰经年离别。</p>
<p><center><font color="teal" size="+1">兰陵王 ‧ 春恨</font></center></p>

<p>　　卷珠箔，朝雨轻阴乍阁。阑干外、烟柳弄睛，芳草侵阶映红药。东风妒花恶，吹落梢头嫩萼。屏山掩、沉水倦熏，中酒心情怯杯勺。寻思旧京洛，正年少疏狂，歌笑迷着。障泥油壁催梳掠，曾驰道同载，上林携手，灯夜初过早共约，又争信飘泊。寂寞，念行乐。甚粉淡衣襟，音断弦索，琼枝壁月春如昨。怅别后华表，那回双鹤。相思除是，向醉里、暂忘却。</p>
<hr>

<h2 id="叶梦得"><a href="#叶梦得" class="headerlink" title="叶梦得"></a>叶梦得</h2><p><center><font color="teal" size="+1">贺新郎</font></center></p>

<p>　　睡起流莺语，掩苍苔，房栊向晚，乱红无数。吹尽残花无人见，惟有垂杨自舞。渐暖霭、初回轻暑，宝扇重寻明月影，暗尘侵、上有乘鸾女。惊旧恨，遽如许。江南梦断横江渚。浪粘天、葡萄涨绿，半空烟雨。无限楼前沧波意，谁采蘋花寄取？但怅望、兰舟容与，万里云帆何时到？送孤鸿、目断千山阻。谁为我，唱金缕。</p>
<p><center><font color="teal" size="+1">虞美人</font></center></p>

<p><sub>　　雨后同干誉、才卿置酒来禽花下作。</sub></p>
<p>　　落花已作风前舞，又送黄昏雨。晓来庭院半残红，惟有游丝千丈袅晴空。殷勤花下同携手，更尽杯中酒。美人不用敛蛾眉，我亦多情无奈酒阑时。</p>
<hr>

<h2 id="汪藻"><a href="#汪藻" class="headerlink" title="汪藻"></a>汪藻</h2><p><center><font color="teal" size="+1">点绛唇</font></center></p>

<p>　　新月娟娟，夜寒江静山衔斗。起来搔首，梅影横窗瘦。好个霜天，闲却传杯手。君知否？乱鸦啼后，归兴浓于酒。</p>
<hr>

<h2 id="刘一止"><a href="#刘一止" class="headerlink" title="刘一止"></a>刘一止</h2><p><center><font color="teal" size="+1">喜迁莺 ‧ 晓行</font></center></p>

<p>　　晓光催角，听宿鸟未惊，邻鸡先觉。迤逦烟村，马嘶人起，残月尚穿林薄。泪痕带霜微凝，酒力冲寒犹弱。叹倦客，悄不禁重染，风尘京洛。追念人别后，心事万重，难觅孤鸿托。翠幌娇深，曲屏香暖，争念岁寒飘泊。怨月恨花烦恼，不是不曾经着。者情味、望一成消减，新来还恶。</p>
<hr>

<h2 id="韩疁"><a href="#韩疁" class="headerlink" title="韩疁"></a>韩疁</h2><p><center><font color="teal" size="+1">高阳台 ‧ 除夜</font></center></p>

<p>　　频听银签，重然绛蜡，年华衮衮惊心。饯旧迎新，能消几刻光阴。老来可惯通宵饮？待不眠、还怕寒侵。掩青尊、多谢梅花，伴我微吟。邻娃已试春妆了，更蜂腰簇翠，燕股横金。句引东风，也知芳思难禁。朱颜那有年年好，逞艳游、赢取如今。恣登临、残雪楼台，迟日园林。</p>
<hr>

<h2 id="李邴"><a href="#李邴" class="headerlink" title="李邴"></a>李邴</h2><p><center><font color="teal" size="+1">汉宫春</font></center></p>

<p>　　潇洒江梅，向竹梢疏处，横两三枝。东君也不爱惜，雪压霜欺。无情燕子，怕春寒、轻失花期。却是有、年年塞雁，归来曾见开时。清浅小溪如练，问玉堂何似，茅舍疏篱？伤心故人去后、冷落新诗。微云淡月，对江天、分付他谁。空白忆、清香未减，风流不在人知。</p>
<hr>

<h2 id="陈与义"><a href="#陈与义" class="headerlink" title="陈与义"></a>陈与义</h2><p><center><font color="teal" size="+1">临江仙</font></center></p>

<p>　　高咏《楚词》酬午日，天涯节序匆匆。榴花不似舞裙红，无人知此意，歌罢满帘风。万事一身伤老矣，戎葵凝笑墙东。酒杯深浅去年同，试浇桥下水，今夕到湘中。</p>
<p><center><font color="teal" size="+1">临江仙 ‧ 夜登小阁忆洛中旧游</font></center></p>

<p>　　忆昔午桥桥上饮，坐中多是豪英。长沟流月去无声，杏花疏影里，吹笛到天明。二十余年如一梦，此身虽在堪惊，闲登小阁看新晴。古今多少事，渔唱起三更。</p>
<hr>

<h2 id="蔡伸"><a href="#蔡伸" class="headerlink" title="蔡伸"></a>蔡伸</h2><p><center><font color="teal" size="+1">苏武慢</font></center></p>
　
　　雁落平沙，烟笼寒水，古垒鸣笳声断。青山隐隐，败叶萧萧，天际暝鸦零乱。楼上黄昏，片帆千里归程，年华将晚。望碧云空暮，佳人何处？梦魂俱远。忆旧游，邃馆朱扉，小园香径，尚想桃花人面。书盈锦轴，恨满金徽，难写寸心幽怨。两地离愁，一尊芳酒凄凉，危阑倚遍。尽迟留，凭仗西风，吹干泪眼。

<p><center><font color="teal" size="+1">柳梢青</font></center></p>

<p>　　数声鶗鴂，可怜又是、春归时节。满面东风，海棠铺绣，梨花飘雪。丁香露泣残枝，算未比、愁肠寸结。自是休文，多情多感，不干风月。</p>
<hr>

<h2 id="周紫芝"><a href="#周紫芝" class="headerlink" title="周紫芝"></a>周紫芝</h2><p><center><font color="teal" size="+1">鹧鸪天</font></center></p>

<p>　　一点残釭欲尽时，乍凉秋气满屏帏。梧桐叶上三更雨，叶叶声声是别离。调宝瑟，拨金猊，那时同唱《鹧鸪词》。如今风雨西楼夜，不听清歌也垂泪。</p>
<p><center><font color="teal" size="+1">踏沙行</font></center></p>

<p>　　情似游丝，人如飞絮。泪珠阁定空相觑。一溪烟柳万丝垂，无因系得兰舟住。雁过斜阳，草迷烟渚。如今已是愁无数。明朝且做莫思量，如何过得今宵去。</p>
<hr>

<h2 id="李甲"><a href="#李甲" class="headerlink" title="李甲"></a>李甲</h2><p><center><font color="teal" size="+1">帝台春</font></center></p>

<p>　　芳草碧色，萋萋遍南陌。暖絮乱红，也知人春愁无力。忆得盈盈拾翠侣，共携赏、凤城寒食。到今来，海角逢春，天涯为客。愁旋释，还似织；泪暗拭，又偷滴。谩伫立、倚遍危阑，尽黄昏，也只是暮云凝碧。拼则而今已拼了，忘则怎生便忘得。又还问鳞鸿，试重寻消息。</p>
<hr>

<h2 id="李重元"><a href="#李重元" class="headerlink" title="李重元"></a>李重元</h2><p><center><font color="teal" size="+1">忆王孙 ‧ 春词</font></center></p>

<p>　　萋萋芳草忆王孙，柳外楼高空断魂，杜宇声声不忍闻。欲黄昏，雨打梨花深闭门。</p>
<hr>

<h2 id="万俟咏"><a href="#万俟咏" class="headerlink" title="万俟咏"></a>万俟咏</h2><p><center><font color="teal" size="+1">忆秦娥 ‧ 别情</font></center></p>

<p>　　千里草，萋萋尽处遥山小。遥山小，行人远似，此山多少？天若有情天亦老，此情说便说不了。说不了，一声唤起，又惊春晓。</p>
<p><center><font color="teal" size="+1">三台 ‧ 清明应制</font></center></p>

<p>　　见梨花初带夜月，海棠半含朝雨。内苑春、不禁过青门，御沟涨、潜通南浦。东风静，细柳垂金缕，望凤阙、非烟非雾。好时代、朝野多欢，遍九陌、太平箫鼓。乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路，会暗识、夭桃朱户。向晚骤、宝马雕鞍，醉襟惹、乱花飞絮。正轻寒轻暖漏水，半阴半晴云暮。禁火天、已是试新妆，岁华到、三分佳处。清明看、汉蜡传宫炬，散翠烟、飞入槐府。敛兵卫、阊阖门开，住传宣、又还休务。　　</p>
<hr>

<h2 id="徐伸"><a href="#徐伸" class="headerlink" title="徐伸"></a>徐伸</h2><p><center><font color="teal" size="+1">二郎神</font></center></p>
　
　　闷来弹鹊，又搅碎、一帘花影。谩试著春衫，还思纤手，熏彻金猊烬冷。动是愁端如何向，但怪得、新来多病。嗟旧日沈腰，如今潘鬓，怎堪临镜？重省。别时泪湿，罗衣犹凝。料为我厌厌，日高慵起，长托春酲未醒。雁足不来，马蹄难驻，门掩一庭芳景。空伫立，尽日阑干倚遍，昼长人静。

<hr>

<h2 id="田为"><a href="#田为" class="headerlink" title="田为"></a>田为</h2><p><center><font color="teal" size="+1">江神子慢</font></center></p>

<p>　　玉台挂秋月，铅素浅、梅花傅香雪。冰姿洁，金莲衬、小小凌波罗袜。雨初歇，楼外孤鸿声渐远，远山外、行人音信绝。此恨对语犹难，那堪更寄书说。教人红销翠减，觉衣宽金缕，都为轻别。太情切，销魂处、画角黄昏时节，声呜咽。落尽庭花春去也，银蟾迥，无情圆又缺。恨伊不似余香，惹鸳鸯结。</p>
<hr>

<h2 id="曹组"><a href="#曹组" class="headerlink" title="曹组"></a>曹组</h2><p><center><font color="teal" size="+1">蓦山溪 ‧ 梅</font></center></p>

<p>　　洗妆真态，不假铅花御。竹外一枝斜，想佳人、天寒日暮。黄昏院落，无处着清香，风细细，雪垂垂，何况江头路。月边疏影，梦到消魂处。结子欲黄时，又须作、廉纤细雨。孤芳一世，供断有情愁，消瘦损，东阳也，试问花知否？</p>
<hr>

<h2 id="间子翚"><a href="#间子翚" class="headerlink" title="间子翚"></a>间子翚</h2><p>　</p>
<p><center><font color="teal" size="+1">蓦山溪 ‧ 梅</font></center></p>

<p>　　浮烟冷雨，今日还重九。秋去又秋来，但黄花、年年如旧。平台戏马，无处问英雄；茅舍底，竹篱东，伫立时搔首。客来何有？草草三杯酒。一醉万缘空，莫贪伊、金印如斗。病翁老矣，谁共赋归来？芟垅麦，网溪鱼，未落他人后。</p>
<hr>

<h2 id="李玉"><a href="#李玉" class="headerlink" title="李玉"></a>李玉</h2><p><center><font color="teal" size="+1">贺新郎</font></center></p>

<p>　　篆缕消金鼎。醉沉沉、庭阴转午，画堂人静。芳草王孙知何处，惟有杨花糁径。渐玉枕、腾腾春醒，帘外残红春已透，镇无聊、殢酒厌厌病。云鬓乱，未忺整。江南旧事休重省，遍天涯、寻消问息，断鸿难倩。月满西楼凭阑久，依旧归期未定。又只恐、瓶沉金井。嘶骑不来银烛暗，枉教人、立尽梧桐影。谁伴我，对鸾镜。</p>
<hr>

<h2 id="廖世美"><a href="#廖世美" class="headerlink" title="廖世美"></a>廖世美</h2><p><center><font color="teal" size="+1">烛影摇红 ‧ 题安陆浮云楼</font></center></p>

<p>　　霭霭春空，画楼森耸凌云渚。紫薇登览最关情，绝妙夸能赋。惆怅相思迟暮，记当日、朱阑共语。塞鸿难问，岸柳何穷，别愁纷絮。催促年光，旧来流水知何处？断肠何必更残阳，极目伤平楚。晚霁波声带雨。悄无人、舟横野渡。数峰江上，芳草天涯，参差烟树。</p>
<hr>

<h2 id="吕滨老"><a href="#吕滨老" class="headerlink" title="吕滨老"></a>吕滨老</h2><p><center><font color="teal" size="+1">薄幸</font></center></p>

<p>　　青楼春晚。昼寂寂、梳匀又懒。乍听得、鸦啼莺弄，惹起新愁无限。记年时、偷掷春心，花间隔雾遥相见。便角枕题诗，宝钗贳酒，共醉青苔深院。怎忘得、回廊下，携手处、花明月满。如今但暮雨，蜂愁蝶恨，小窗闲对芭蕉展。却谁拘管。尽无言、闲品秦筝，泪满参差雁。腰肢渐小，心与杨花共远。</p>
<hr>

<h2 id="鲁逸仲"><a href="#鲁逸仲" class="headerlink" title="鲁逸仲"></a>鲁逸仲</h2><p><center><font color="teal" size="+1">南浦 ‧ 旅怀</font></center></p>

<p>　　风悲画角，听单于三弄落谯门。投宿骎骎征骑，飞雪满孤村。酒市渐阑灯火，正敲窗、乱叶舞纷纷。送数声惊雁，乍离烟水，嘹唳度寒云。好在半胧溪月，到如今、无处不消魂。故国梅花归梦，愁损绿罗裙。为问暗香闲艳，也相思、万点付啼痕。算翠屏应是，两眉余恨倚黄昏。</p>
<hr>

<h2 id="岳飞"><a href="#岳飞" class="headerlink" title="岳飞"></a>岳飞</h2><p><center><font color="teal" size="+1">满江红</font></center></p>

<p>　　怒发冲寇，凭阑处、潇潇雨歇。抬望眼、仰天长啸，壮怀激烈。三十功名尘与土，八千里路云和月。莫等闲、白了少年头，空悲切。靖康耻，犹未雪。臣子恨，何时灭。驾长车、踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。</p>
<hr>

<h2 id="张抡"><a href="#张抡" class="headerlink" title="张抡"></a>张抡</h2><p><center><font color="teal" size="+1">烛影摇红 ‧ 上元有怀</font></center></p>

<p>　　双阙中天，凤楼十二春寒浅。去年元夜奉宸游，曾侍瑶池宴。玉殿珠帘尽卷，拥群仙、蓬壶阆苑。五云深处，万烛光中，揭天丝管。驰隙流年，恍如一瞬星霜换。今宵谁念泣孤臣，回首长安远。可是尘缘未断，谩惆怅、华胥梦短。满怀幽恨，数点寒灯，几声归雁。</p>
<hr>

<h2 id="程垓"><a href="#程垓" class="headerlink" title="程垓"></a>程垓</h2><p><center><font color="teal" size="+1">水龙吟</font></center></p>
　
　　夜来风雨匆匆，故园定是花无几。愁多怨极，等闲孤负，一年芳意。柳困桃慵，杏青梅小，对人容易。算好春长在，好花长见，原只是、人憔悴。回首池南旧事，恨星星、不堪重记。如今但有，看花老眼，伤时清泪。不怕逢花瘦，只愁怕、老来风味。待繁红乱处，留云借月，也须拚醉。

<hr>

<h2 id="张孝祥"><a href="#张孝祥" class="headerlink" title="张孝祥"></a>张孝祥</h2><p><center><font color="teal" size="+1">六州歌头</font></center></p>

<p>　　长淮望断，关塞莽然平。征尘暗，霜风劲，悄边声。黯消凝，追想当年事，殆天数，非人力；洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明，笳鼓悲鸣，遣人惊。念腰间箭，匣中剑，空埃蠹，竟何成！时易失，心徒壮，岁将零，渺神京。干羽方怀远，静烽燧，且休兵。冠盖使，纷驰鹜，若为情！闻道中原遗老，常南望、翠葆霓旌。使行人到此，忠愤气填膺，有泪如倾。</p>
<p><center><font color="teal" size="+1">念奴娇 ‧ 过洞庭</font></center></p>

<p>　　洞庭青草，近中秋、更无一点风色。玉鉴琼田三万顷，著我扁舟一叶。素月分辉，银河共影，表里俱澄澈。怡然心会，妙处难与君说。应念岭表经年，孤光自照，肝胆皆冰雪。短发萧疏襟袖冷，稳泛沧溟空阔。尽挹西江，细斟北斗，万象为宾客。扣舷独啸，不知今夕何夕！</p>
<hr>

<h2 id="韩元吉"><a href="#韩元吉" class="headerlink" title="韩元吉"></a>韩元吉</h2><p><center><font color="teal" size="+1">六州歌头</font></center></p>
　
　　东风着意，先上小桃枝。红粉腻，娇如醉，倚朱扉。记年时。隐映新妆面，临水岸，春将半，云日暖，斜桥转，夹城西。草软沙平，跋马垂杨渡，玉勒争嘶。认蛾眉凝笑，脸薄拂燕脂。绣户曾窥，恨依依。共携手处，香如雾，红随步，怨春迟。消瘦损，凭谁问？只花知，泪空垂。旧日堂前燕，和烟雨，又双飞。人自老，春长好，梦佳期。前度刘郎，几许风流地，花也应悲。但茫茫暮霭，目断武陵溪。往事难追。

<p><center><font color="teal" size="+1">好事近 ‧ 汴京赐宴闻教坊乐有感</font></center></p>

<p>　　凝碧旧池头，一听管弦凄切。多少梨园声在，总不堪华发。杏花无处避春愁，也傍野烟发。惟有御沟声断，似知人呜咽。</p>
<hr>

<h2 id="袁去华"><a href="#袁去华" class="headerlink" title="袁去华"></a>袁去华</h2><p><center><font color="teal" size="+1">瑞鹤仙</font></center></p>

<p>　　郊原初过雨，见败叶零乱，风定犹舞。斜阳挂深树，映浓愁浅黛。遥山眉妩。来时旧路，尚岩花、娇黄半吐。到而今，惟有溪边流水，见人如故。无语，邮亭深静，下马还寻，旧曾题处。无聊倦旅，伤离恨，最愁苦。纵收香藏镜，他年重到，人面桃花在否？念沉沉、小阁幽窗，有时梦去。　</p>
<p><center><font color="teal" size="+1">剑器近</font></center></p>

<p>　　夜来雨，赖倩得、东风吹住。海棠正妖绕处，且留取。悄庭户，试细听、莺啼燕语，分明共人愁绪，怕春去。佳树。翠阴初转午。重帘未卷，乍睡起，寂寞看风絮。偷弹清泪寄烟波，见江头故人，为言憔悴如许。彩笺无数，去却寒暄，到了浑无定据。断肠落日千山暮。　　</p>
<p><center><font color="teal" size="+1">安公子</font></center></p>

<p>　　弱柳千丝缕，嫩黄匀遍鸦啼处。寒入罗衣春尚浅，过一番风雨。问燕子来时，绿水桥边路，曾画楼、见个人人否。料静掩云窗，尘满哀弦危柱。庚信愁如许，为谁都着眉端聚。独立东风弹泪眼，寄烟波东去。念永昼春闲，人倦如何度。闲傍枕、百啭黄鹂语。唤觉来厌厌，残照依然花坞。</p>
<hr>

<h2 id="陆淞"><a href="#陆淞" class="headerlink" title="陆淞"></a>陆淞</h2><p><center><font color="teal" size="+1">瑞鹤仙</font></center></p>

<p>　　脸霞红印枕，睡觉来、冠儿还是不整。屏间麝煤冷，但眉峰压翠，泪珠弹粉。堂深昼永，燕交飞、风帘露井。恨无人与说相思，近日带围宽尽。重省，残灯朱幌，淡月纱窗，那时风景。阳台路迥，云雨梦，便无准。待归来，先指花梢教看，欲把心期细问。问因循过了青春，怎生意稳。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E5%AE%8B%E8%AF%8D%E4%B8%89%E7%99%BE%E9%A6%96/%E5%AE%8B%E8%AF%8D%E4%B8%89%E7%99%BE%E9%A6%96_01/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E5%AE%8B%E8%AF%8D%E4%B8%89%E7%99%BE%E9%A6%96/%E5%AE%8B%E8%AF%8D%E4%B8%89%E7%99%BE%E9%A6%96_01/" class="post-title-link" itemprop="url">宋词三百首 - 卷一</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-23 00:00:00" itemprop="dateCreated datePublished" datetime="2003-03-23T00:00:00+08:00">2003-03-23</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E6%9B%B2/" itemprop="url" rel="index"><span itemprop="name">诗词歌曲</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <blockquote>
<p>作者：﹝清 ‧ 朱孝臧﹞</p>
</blockquote>
<blockquote>
<p>《宋词三百首》是由晚清四大词人之一的朱孝臧编定，其选录标准，以混成为主旨，并求之体格、神致。朱孝臧曾先后三次增删。最后选定的版本选词家共81家，选词共285首，称为三编本。</p>
</blockquote>
          <!--noindex-->
            <div class="post-button">
              <a class="btn" href="/%E8%AF%97%E8%AF%8D%E6%AD%8C%E8%B5%8B/%E5%AE%8B%E8%AF%8D%E4%B8%89%E7%99%BE%E9%A6%96/%E5%AE%8B%E8%AF%8D%E4%B8%89%E7%99%BE%E9%A6%96_01/#more" rel="contents">
                阅读全文 &raquo;
              </a>
            </div>
          <!--/noindex-->
        
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E5%94%90%E8%AF%97%E4%B8%89%E7%99%BE%E9%A6%96/%E5%94%90%E8%AF%97%E4%B8%89%E7%99%BE%E9%A6%96_04/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E5%94%90%E8%AF%97%E4%B8%89%E7%99%BE%E9%A6%96/%E5%94%90%E8%AF%97%E4%B8%89%E7%99%BE%E9%A6%96_04/" class="post-title-link" itemprop="url">唐诗三百首 - 卷四 ‧ 五言绝句 七言绝句</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-22 00:00:00" itemprop="dateCreated datePublished" datetime="2003-03-22T00:00:00+08:00">2003-03-22</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E6%9B%B2/" itemprop="url" rel="index"><span itemprop="name">诗词歌曲</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="五言绝句"><a href="#五言绝句" class="headerlink" title="五言绝句"></a>五言绝句</h2><p><center><font color="teal" size="+1">224 王维：鹿柴</font></center></p>

<p>　　空山不见人，但闻人语响。返景入深林，复照青苔上。</p>
<p><center><font color="teal" size="+1">225 王维：竹里馆</font></center></p>

<p>　　独坐幽篁里，弹琴复长啸。深林人不知，明月来相照。</p>
<p><center><font color="teal" size="+1">226 王维：送别</font></center></p>

<p>　　山中相送罢，日暮掩柴扉。春草明年绿，王孙归不归？</p>
<p><center><font color="teal" size="+1">227 王维：相思</font></center></p>

<p>　　红豆生南国，春来发几枝？愿君多采撷，此物最相思。</p>
<p><center><font color="teal" size="+1">228 王维：杂诗</font></center></p>

<p>　　君自故乡来，应知故乡事。来日绮窗前，寒梅著花未？</p>
<p><center><font color="teal" size="+1">229 裴迪：送崔九</font></center></p>

<p>　　归山深浅去，须尽丘壑美。莫学武陵人，暂游桃源里。</p>
<p><center><font color="teal" size="+1">230 祖咏：终南望馀雪</font></center></p>

<p>　　终南阴岭秀，积雪浮云端。林表明霁色，城中增暮寒。</p>
<p><center><font color="teal" size="+1">231 孟浩然：宿建德江</font></center></p>

<p>　　移舟泊烟渚，日暮客愁新。野旷天低树，江清月近人。</p>
<p><center><font color="teal" size="+1">232 孟浩然：春晓</font></center></p>

<p>　　春眠不觉晓，处处闻啼鸟。夜来风雨声，花落知多少？</p>
<p><center><font color="teal" size="+1">233 李白：夜思</font></center></p>

<p>　　床前明月光，疑是地上霜。举头望明月，低头思故乡。</p>
<p><center><font color="teal" size="+1">234 李白：怨情</font></center></p>

<p>　　美人卷珠帘，深坐蹙蛾眉。但见泪痕湿，不知心恨谁？</p>
<p><center><font color="teal" size="+1">235 杜甫：八阵图</font></center></p>

<p>　　功盖三分国，名成八阵图。江流石不转，遗恨失吞吴。</p>
<p><center><font color="teal" size="+1">236 王之涣：登鹳雀楼</font></center></p>

<p>　　白日依山尽，黄河入海流。欲穷千里目，更上一层楼。</p>
<p><center><font color="teal" size="+1">237 刘长卿：送灵澈</font></center></p>

<p>　　苍苍竹林寺，杳杳钟声晚。荷笠带斜阳，青山独归远。</p>
<p><center><font color="teal" size="+1">238 刘长卿：弹琴</font></center></p>

<p>　　泠泠七弦上，静听松风寒。古调虽自爱，今人多不弹。</p>
<p><center><font color="teal" size="+1">239 刘长卿：送上人</font></center></p>

<p>　　孤云将野鹤，岂向人间住！莫买沃洲山，时人已知处。</p>
<p><center><font color="teal" size="+1">240 韦应物：秋夜寄邱员外</font></center></p>

<p>　　怀君属秋夜，散步咏凉天。空山松子落，幽人应未眠。</p>
<p><center><font color="teal" size="+1">241 李端：听筝</font></center></p>

<p>　　鸣筝金粟柱，素手玉房前。欲得周郎顾，时时误拂弦。</p>
<p><center><font color="teal" size="+1">242 王建：新嫁娘</font></center></p>

<p>　　三日入厨下，洗手作羹汤。未谙姑食性，先遣小姑尝。</p>
<p><center><font color="teal" size="+1">243 权德舆：玉台体</font></center></p>

<p>　　昨夜裙带解，今朝蟢子飞。铅华不可弃，莫是藁砧归。</p>
<p><center><font color="teal" size="+1">244 柳宗元：江雪</font></center></p>

<p>　　千山鸟飞绝，万径人踪灭。孤舟蓑笠翁，独钓寒江雪。</p>
<p><center><font color="teal" size="+1">245 元稹：行宫</font></center></p>

<p>　　寥落古行宫，宫花寂寞红。白头宫女在，闲坐说玄宗。</p>
<p><center><font color="teal" size="+1">246 白居易：问刘十九</font></center></p>

<p>　　绿蚁新醅酒，红泥小火炉。晚来天欲雪，能饮一杯无？</p>
<p><center><font color="teal" size="+1">247 张祜：何满子</font></center></p>

<p>　　故国三千里，深宫二十年。一声何满子，双泪落君前。</p>
<p><center><font color="teal" size="+1">248 李商隐：登乐游原</font></center></p>

<p>　　向晚意不适，驱车登古原。夕阳无限好，只是近黄昏。</p>
<p><center><font color="teal" size="+1">249 贾岛：寻隐者不遇</font></center></p>

<p>　　松下问童子，言师采药去。只在此山中，云深不知处。</p>
<p><center><font color="teal" size="+1">250 李频：渡汉江</font></center></p>

<p>　　岭外音书绝，经冬复立春。近乡情更怯，不敢问来人。</p>
<p><center><font color="teal" size="+1">251 金昌绪：春怨</font></center></p>

<p>　　打起黄莺儿，莫教枝上啼。啼时惊妾梦，不得到辽西。</p>
<p><center><font color="teal" size="+1">252 西鄙人：哥舒歌</font></center></p>

<p>　　北斗七星高，哥舒夜带刀。至今窥牧马，不敢过临洮。</p>
<p><center><font color="teal" size="+1">253 崔颢：长干行二首之一</font></center></p>

<p>　　君家何处住，妾住在横塘。停船暂借问，或恐是同乡。</p>
<p><center><font color="teal" size="+1">254 崔颢：长干行二首之二</font></center></p>

<p>　　家临九江水，来去九江侧。同是长干人，生小不相识。</p>
<p><center><font color="teal" size="+1">255 李白：玉阶怨</font></center></p>

<p>　　玉阶生白露，夜久侵罗袜。却下水晶帘，玲珑望秋月。</p>
<p><center><font color="teal" size="+1">256 卢纶：塞下曲四首之一</font></center></p>

<p>　　鹫翎金仆姑，燕尾绣蝥弧。独立扬新令，千营共一呼。</p>
<p><center><font color="teal" size="+1">257 卢纶：塞下曲四首之二</font></center></p>

<p>　　林暗草惊风，将军夜引弓。平明寻白羽，没在石棱中。</p>
<p><center><font color="teal" size="+1">258 卢纶：塞下曲四首之三</font></center></p>

<p>　　月黑雁飞高，单于夜遁逃。欲将轻骑逐，大雪满弓刀。</p>
<p><center><font color="teal" size="+1">259 卢纶：塞下曲四首之四</font></center></p>

<p>　　野幕蔽琼筵，羌戎贺劳旋。醉和金甲舞，雷鼓动山川。</p>
<p><center><font color="teal" size="+1">260 李益：江南曲</font></center></p>

<p>　　嫁得瞿塘贾，朝朝误妾期。早知潮有信，嫁与弄潮儿。</p>
<hr>

<h2 id="七言绝句"><a href="#七言绝句" class="headerlink" title="七言绝句"></a>七言绝句</h2><p><center><font color="teal" size="+1">261 贺知章：回乡偶书</font></center></p>

<p>　　少小离家老大回，乡音无改鬓毛衰。儿童相见不相识，笑问客从何处来？</p>
<p><center><font color="teal" size="+1">262 张旭：桃花溪</font></center></p>

<p>　　隐隐飞桥隔野烟，石矶西畔问渔船。桃花尽日随流水，洞在清溪何处边？</p>
<p><center><font color="teal" size="+1">263 王维：九月九日忆山东兄弟</font></center></p>

<p>　　独在异乡为异客，每逢佳节倍思亲。遥知兄弟登高处，遍插茱萸少一人。</p>
<p><center><font color="teal" size="+1">264 王昌龄：芙蓉楼送辛渐</font></center></p>

<p>　　寒雨连江夜入吴，平明送客楚山孤。洛阳亲友如相问，一片冰心在玉壶。</p>
<p><center><font color="teal" size="+1">265 王昌龄：闺怨</font></center></p>

<p>　　闺中少妇不知愁，春日凝妆上翠楼。忽见陌头杨柳色，悔教夫婿觅封侯。</p>
<p><center><font color="teal" size="+1">266 王昌龄：春宫曲</font></center></p>

<p>　　昨夜风开露井桃，未央前殿月轮高。平阳歌舞新承宠，帘外春寒赐锦袍。</p>
<p><center><font color="teal" size="+1">267 王翰：凉州词</font></center></p>

<p>　　葡萄美酒夜光杯，欲饮琵琶马上催。醉卧沙场君莫笑，古来征战几人回！</p>
<p><center><font color="teal" size="+1">268 李白：送孟浩然之广陵</font></center></p>

<p>　　故人西辞黄鹤楼，烟花三月下扬州。孤帆远影碧空尽，惟见长江天际流。</p>
<p><center><font color="teal" size="+1">269 李白：下江陵</font></center></p>

<p>　　朝辞白帝彩云间，千里江陵一日还。两岸猿声啼不住，轻舟已过万重山。</p>
<p><center><font color="teal" size="+1">270 岑参：逢入京使</font></center></p>

<p>　　故园东望路漫漫，双袖龙钟泪不干。马上相逢无纸笔，凭君传语报平安。</p>
<p><center><font color="teal" size="+1">271 杜甫：江南逢李龟年</font></center></p>

<p>　　岐王宅里寻常见，崔九堂前几度闻。正是江南好风景，落花时节又逢君。</p>
<p><center><font color="teal" size="+1">272 韦应物：滁州西涧</font></center></p>

<p>　　独怜幽草涧边生，上有黄鹂深树鸣。春潮带雨晚来急，野渡无人舟自横。</p>
<p><center><font color="teal" size="+1">273 张继：枫桥夜泊</font></center></p>

<p>　　月落乌啼霜满天，江枫渔火对愁眠。姑苏城外寒山寺，夜半钟声到客船。</p>
<p><center><font color="teal" size="+1">274 韩翃：寒食</font></center></p>

<p>　　春城无处不飞花，寒食东风御柳斜。日暮汉宫传蜡烛，轻烟散入五侯家。</p>
<p><center><font color="teal" size="+1">275 刘方平：月夜</font></center></p>

<p>　　更深月色半人家，北斗阑干南斗斜。今夜偏知春气暖，虫声新透绿窗纱。</p>
<p><center><font color="teal" size="+1">276 刘方平：春怨</font></center></p>

<p>　　纱窗日落渐黄昏，金屋无人见泪痕。寂寞空庭春欲晚，梨花满地不开门。</p>
<p><center><font color="teal" size="+1">277 柳中庸：征人怨</font></center></p>

<p>　　岁岁金河复玉关，朝朝马策与刀环。三春白雪归青冢，万里黄河绕黑山。</p>
<p><center><font color="teal" size="+1">278 顾况：宫词</font></center></p>

<p>　　玉楼天半起笙歌，风送宫嫔笑语和。月殿影开闻夜漏，水晶帘卷近秋河。</p>
<p><center><font color="teal" size="+1">279 李益：夜上受降城闻笛</font></center></p>

<p>　　回乐峰前沙似雪，受降城外月如霜。不知何处吹芦管，一夜征人尽望乡。</p>
<p><center><font color="teal" size="+1">280 刘禹锡：乌衣巷</font></center></p>

<p>　　朱雀桥边野草花，乌衣巷口夕阳斜。旧时王谢堂前燕，飞入寻常百姓家。</p>
<p><center><font color="teal" size="+1">281 刘禹锡：春词</font></center></p>

<p>　　新妆宜面下朱楼，深锁春光一院愁。行到中庭数花朵，蜻蜓飞上玉搔头。</p>
<p><center><font color="teal" size="+1">282 白居易：后宫词</font></center></p>

<p>　　泪湿罗巾梦不成，夜深前殿按歌声。红颜未老恩先断，斜倚薰笼坐到明。</p>
<p><center><font color="teal" size="+1">283 张祜：赠内人</font></center></p>

<p>　　禁门宫树月痕过，媚眼惟看宿鹭窠。斜拔玉钗灯影畔，剔开红焰救飞蛾。</p>
<p><center><font color="teal" size="+1">284 张祜：集灵台二首之一</font></center></p>

<p>　　日光斜照集灵台，红树花迎晓露开。昨夜上皇新授箓，太真含笑入帘来。</p>
<p><center><font color="teal" size="+1">285 张祜：集灵台二首之二</font></center></p>

<p>　　虢国夫人承主恩，平明骑马入宫门。却嫌脂粉污颜色，淡扫蛾眉朝至尊。</p>
<p><center><font color="teal" size="+1">286 张祜：题金陵渡</font></center></p>

<p>　　金陵津渡小山楼，一宿行人自可愁。潮落夜江斜月里，两三星火是瓜州。</p>
<p><center><font color="teal" size="+1">287 朱庆馀：宫词</font></center></p>

<p>　　寂寂花时闭院门，美人相并立琼轩。含情欲说宫中事，鹦鹉前头不敢言。</p>
<p><center><font color="teal" size="+1">288 朱庆馀：近试上张水部</font></center></p>

<p>　　洞房昨夜停红烛，待晓堂前拜舅姑。妆罢低声问夫婿，画眉深浅入时无？</p>
<p><center><font color="teal" size="+1">289 杜牧：将赴吴兴登乐游原</font></center></p>

<p>　　清时有味是无能，闲爱孤云静爱僧。欲把一麾江海去，乐游原上望昭陵。</p>
<p><center><font color="teal" size="+1">290 杜牧：赤壁</font></center></p>

<p>　　折戟沈沙铁未销，自将磨洗认前朝。东风不与周郎便，铜雀春深销二乔。</p>
<p><center><font color="teal" size="+1">291 杜牧：泊秦淮</font></center></p>

<p>　　烟笼寒水月笼沙，夜泊秦淮近酒家。商女不知亡国恨，隔江犹唱后庭花。</p>
<p><center><font color="teal" size="+1">292 杜牧：寄扬州韩绰判官</font></center></p>

<p>　　青山隐隐水迢迢，秋尽江南草未凋。二十四桥明月夜，玉人何处教吹箫？</p>
<p><center><font color="teal" size="+1">293 杜牧：遣怀</font></center></p>

<p>　　落魄江湖载酒行，楚腰纤细掌中轻。十年一觉扬州梦，赢得青楼薄幸名。</p>
<p><center><font color="teal" size="+1">294 杜牧：秋夕</font></center></p>

<p>　　银烛秋光冷画屏，轻罗小扇扑流萤。天阶夜色凉如水，坐看牵牛织女星。</p>
<p><center><font color="teal" size="+1">295 杜牧：赠别二首之一</font></center></p>

<p>　　娉娉袅袅十三馀，豆蔻梢头二月初。春风十里扬州路，卷上珠帘总不如。</p>
<p><center><font color="teal" size="+1">296 杜牧：赠别二首之二</font></center></p>

<p>　　多情却似总无情，唯觉樽前笑不成。蜡烛有心还惜别，替人垂泪到天明。</p>
<p><center><font color="teal" size="+1">297 杜牧：金谷园</font></center></p>

<p>　　繁华事散逐香尘，流水无情草自春。日暮东风怨啼鸟，落花犹似坠楼人。</p>
<p><center><font color="teal" size="+1">298 李商隐：夜雨寄北</font></center></p>

<p>　　君问归期未有期，巴山夜雨涨秋池。何当共剪西窗烛，却话巴山夜雨时？</p>
<p><center><font color="teal" size="+1">299 李商隐：寄令狐郎中</font></center></p>

<p>　　嵩云秦树久离居，双鲤迢迢一纸笔。休问梁园旧宾客，茂陵秋雨病相如。</p>
<p><center><font color="teal" size="+1">300 李商隐：为有</font></center></p>

<p>　　为有云屏无限娇，凤城寒尽怕春宵。无端嫁得金龟婿，辜负香衾事早朝。</p>
<p><center><font color="teal" size="+1">301 李商隐：隋宫</font></center></p>

<p>　　乘兴南游不戒严，九重谁省谏书函？春风举国裁宫锦，半作障泥半作帆。</p>
<p><center><font color="teal" size="+1">302 李商隐：瑶池</font></center></p>

<p>　　瑶池阿母绮窗开，黄竹歌声动地哀。八骏日行三万里，穆王何事不重来？</p>
<p><center><font color="teal" size="+1">303 李商隐：嫦娥</font></center></p>

<p>　　云母屏风烛影深，长河渐落晓星沈。嫦娥应悔偷灵药，碧海青天夜夜心。</p>
<p><center><font color="teal" size="+1">304 李商隐：贾生</font></center></p>

<p>　　宣室求贤访逐臣，贾生才调更无伦。可怜夜半虚前席，不问苍生问鬼神！</p>
<p><center><font color="teal" size="+1">305 温庭筠：瑶瑟怨</font></center></p>

<p>　　冰簟银床梦不成，碧天如水夜云轻。雁声远过潇湘去，十二楼中月自明。</p>
<p><center><font color="teal" size="+1">306 郑畋：马嵬坡</font></center></p>

<p>　　玄宗回马杨妃死，云雨难忘日月新。终是圣明天子事，景阳宫井又何人？</p>
<p><center><font color="teal" size="+1">307 韩偓：已凉</font></center></p>

<p>　　碧阑干外绣帘垂，猩色屏风画折枝。八尺龙须方锦褥，已凉天气未寒时。</p>
<p><center><font color="teal" size="+1">308 韦庄：金陵图</font></center></p>

<p>　　江雨霏霏江草齐，六朝如梦鸟空啼。无情最是台城柳，依旧烟笼十里堤。</p>
<p><center><font color="teal" size="+1">309 陈陶：陇西行</font></center></p>

<p>　　誓扫匈奴不顾身，五千貂锦丧胡尘。可怜无定河边骨，犹是深闺梦里人！</p>
<p><center><font color="teal" size="+1">310 张泌：寄人</font></center></p>

<p>　　别梦依依到谢家，小廊回合曲阑斜。多情只有春庭月，犹为离人照落花。</p>
<p><center><font color="teal" size="+1">311 无名氏：杂诗</font></center></p>

<p>　　尽寒食雨草萋萋，著麦苗风柳映堤。等是有家归未得，杜鹃休向耳边啼。</p>
<p><center><font color="teal" size="+1">312 王维：渭城曲</font></center></p>

<p>　　渭城朝雨浥轻尘，客舍青青柳色新。劝君更尽一杯酒，西出阳关无故人。</p>
<p><center><font color="teal" size="+1">313 王维：秋夜曲</font></center></p>

<p>　　桂魄初生秋露微，轻罗已薄未更衣。银筝夜久殷勤弄，心怯空房不忍归！</p>
<p><center><font color="teal" size="+1">314 王昌龄：长信怨</font></center></p>

<p>　　奉帚平明金殿开，且将团扇共徘徊。玉颜不及寒鸦色，犹带昭阳日影来。</p>
<p><center><font color="teal" size="+1">315 王昌龄：出塞</font></center></p>

<p>　　秦时明月汉时关，万里长征人未还。但使龙城飞将在，不教胡马渡阴山！</p>
<p><center><font color="teal" size="+1">316 王之涣：出塞</font></center></p>

<p>　　黄河远上白云间，一片孤城万仞山。羌笛何须怨杨柳？春风不度玉门关。</p>
<p><center><font color="teal" size="+1">317 李白：清平调三首之一</font></center></p>

<p>　　云想衣裳花想容，春风拂槛露华浓。若非群玉山头见，会向瑶台月下逢。</p>
<p><center><font color="teal" size="+1">318 李白：清平调三首之二</font></center></p>

<p>　　一枝红艳露凝香，云雨巫山枉断肠。借问汉宫谁得似？可怜飞燕倚新妆。</p>
<p><center><font color="teal" size="+1">319 李白：清平调三首之三</font></center></p>

<p>　　名花倾国两相欢，常得君王带笑看。解释春风无限恨，沈香亭北倚阑干。</p>
<p><center><font color="teal" size="+1">320 杜秋娘：金缕衣</font></center></p>

<p>　　劝君莫惜金缕衣，劝君惜取少年时。花开堪折直须折，莫待无花空折枝！</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E5%94%90%E8%AF%97%E4%B8%89%E7%99%BE%E9%A6%96/%E5%94%90%E8%AF%97%E4%B8%89%E7%99%BE%E9%A6%96_03/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E5%94%90%E8%AF%97%E4%B8%89%E7%99%BE%E9%A6%96/%E5%94%90%E8%AF%97%E4%B8%89%E7%99%BE%E9%A6%96_03/" class="post-title-link" itemprop="url">唐诗三百首 - 卷三 ‧ 五言律诗 七言律诗</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-21 00:00:00" itemprop="dateCreated datePublished" datetime="2003-03-21T00:00:00+08:00">2003-03-21</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E6%9B%B2/" itemprop="url" rel="index"><span itemprop="name">诗词歌曲</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="五言律诗"><a href="#五言律诗" class="headerlink" title="五言律诗"></a>五言律诗</h2><p><center><font color="teal" size="+1">090 唐玄宗：经邹鲁祭孔子而叹之</font></center></p>

<p>　　夫子何为者，栖栖一代中。地犹鄹氏邑，宅即鲁王宫。<br>　　叹凤嗟身否？伤麟怨道穷。今看两楹奠，当与梦时同。</p>
<p><center><font color="teal" size="+1">091 张九龄：望月怀远</font></center></p>

<p>　　海上生明月，天涯共此时。情人怨遥夜，竟夕起相思！<br>　　灭烛怜光满，披衣觉露滋。不堪盈手赠，还寝梦佳期。</p>
<p><center><font color="teal" size="+1">092 王勃：送杜少府之任蜀州</font></center></p>

<p>　　城阙辅三秦，风烟望五津。与君离别意，同是宦游人。<br>　　海内存知己，天涯若比邻。无为在歧路，儿女共沾巾。</p>
<p><center><font color="teal" size="+1">093 骆宾王：在狱咏蝉并序</font></center></p>

<p><sub>　　余禁所禁垣西，是法厅事也。有古槐数株焉，虽生意可知，同殷仲文之古树，而听讼斯在，即周召伯之甘棠。每至夕照低阴，秋蝉疏引，发声幽息，有切尝闻；岂人心异於曩时，将虫响悲於前听？嗟乎！声以动容，德以象贤，故洁其身也，禀君子达人之高行；蜕其皮也，有仙都羽化之灵姿。候时而来，顺阴阳之数；应节为变，审藏用之机。有目斯开，不以道昏而昧其视；有翼自薄，不以俗厚而易其真。吟乔树之微风，韵资天纵；饮高秋之坠露，清畏人知。仆失路艰虞，遭时徽纆，不哀伤而自怨，未摇落而先衰。闻蟪蛄之流声，悟平反之已奏；见螳螂之抱影，怯危机之未安。感而缀诗，贻诸知己。庶情沿物应，哀弱羽之飘零；道寄人知，悯馀声之寂寞。非谓文墨，取代幽忧云尔。</sub></p>
<p>　　西路蝉声唱，南冠客思侵。那堪玄鬓影，来对白头吟！<br>　　露重飞难进，风多响易沉。无人信高洁，谁为表予心？</p>
<p><center><font color="teal" size="+1">094 杜审言：和晋陵路丞早春游望</font></center></p>

<p>　　独有宦游人，偏惊物候新。云霞出海曙，梅柳渡江春。<br>　　淑气催黄鸟，晴光转绿苹。忽闻歌古调，归思欲沾巾。</p>
<p><center><font color="teal" size="+1">095 沈全期：杂诗</font></center></p>

<p>　　闻道黄龙戍，频年不解兵。可怜闺里月，长在汉家营。<br>　　少妇今春意，良人昨夜情。谁能将旗鼓，一为取龙城？</p>
<p><center><font color="teal" size="+1">096 宋之问：题大庾岭北驿</font></center></p>

<p>　　阳月南飞雁，传闻至此回。我行殊未已，何日复归来？<br>　　江静潮初落，林昏瘴不开。明朝望乡处，应见陇头梅。</p>
<p><center><font color="teal" size="+1">097 王湾：次北固山下</font></center></p>

<p>　　客路青山外，行舟绿水前。潮平两岸阔，风正一帆悬。<br>　　海日生残夜，江春入旧年。乡书何处达？归雁洛阳边。</p>
<p><center><font color="teal" size="+1">098 常建：题破山寺后禅院</font></center></p>

<p>　　清晨入古寺，初日照高林。曲径通幽处，禅房花木深。<br>　　山光悦鸟性，潭影空人心。万籁此俱寂，惟馀钟磬音。</p>
<p><center><font color="teal" size="+1">099 岑参：寄左省杜拾遗</font></center></p>

<p>　　联步趋丹陛，分曹限紫微。晓随天仗入，暮惹御香归。<br>　　白发悲花落，青云羡鸟飞。圣朝无阙事，自觉谏书稀。</p>
<p><center><font color="teal" size="+1">100 李白：赠孟浩然</font></center></p>

<p>　　吾爱孟夫子，风流天下闻。红颜弃轩冕，白首卧松云。<br>　　醉月频中圣，迷花不事君。高山安可仰，徒此挹清芬。</p>
<p><center><font color="teal" size="+1">101 李白：渡荆门送别</font></center></p>

<p>　　渡远荆门外，来从楚国游。山随平野尽，江入大荒流。<br>　　月下飞天镜，云生结海楼。仍怜故乡水，万里送行舟。</p>
<p><center><font color="teal" size="+1">102 李白：送友人</font></center></p>

<p>　　青山横北郭，白水绕东城。此地一为别，孤蓬万里征。<br>　　浮云游子意，落日故人情。挥手自兹去，萧萧班马鸣。</p>
<p><center><font color="teal" size="+1">103 李白：听蜀僧浚弹琴</font></center></p>

<p>　　蜀僧抱绿绮，西下峨眉峰。为我一挥手，如听万壑松。<br>　　客心洗流水，馀响入霜钟。不觉碧山暮，秋云暗几重。</p>
<p><center><font color="teal" size="+1">104 李白：夜泊牛渚怀古</font></center></p>

<p>　　牛渚西江夜，青天无片云。登舟望秋月，空忆谢将军。<br>　　余亦能高咏，斯人不可闻。明朝挂帆席，枫叶落纷纷。</p>
<p><center><font color="teal" size="+1">105 杜甫：月夜</font></center></p>

<p>　　今夜鄜州月，闺中只独看。遥怜小儿女，未解忆长安。<br>　　香雾云鬟湿，清辉玉臂寒。何时倚虚幌，双照泪痕干？</p>
<p><center><font color="teal" size="+1">106 杜甫：春望</font></center></p>

<p>　　国破山河在，城春草木深。感时花溅泪，恨别鸟惊心。<br>　　烽火连三月，家书抵万金。白头搔更短，浑欲不胜簪。</p>
<p><center><font color="teal" size="+1">107 杜甫：春宿左省</font></center></p>

<p>　　花隐掖垣暮，啾啾栖鸟过。星临万户动，月傍九霄多。<br>　　不寝听金钥，因风想玉珂。明朝有封事，数问夜如何？</p>
<p><center><font color="teal" size="+1">108 杜甫：无题</font></center></p>

<p><sub>　　至德二载甫自京金光门出，问道归凤翔。乾元初从左拾遗移华州掾。与亲故别，因出此门。有悲往事。</sub></p>
<p>　　此道昔归顺，西郊胡正繁。至今残破胆，应有未招魂。<br>　　近得归京邑，移官岂至尊？无才日衰老，驻马望千门。</p>
<p><center><font color="teal" size="+1">109 杜甫：月夜忆舍弟</font></center></p>

<p>　　戍鼓断人行，秋边一雁声。露从今夜白，月是故乡明。<br>　　有弟皆分散，无家问死生。寄书长不达，况乃未休兵。</p>
<p><center><font color="teal" size="+1">110 杜甫：天末怀李白</font></center></p>

<p>　　凉风起天末，君子意如何？鸿雁几时到，江湖秋水多。<br>　　文章憎命达，魑魅喜人过。应共冤魂语，投诗赠汨罗。</p>
<p><center><font color="teal" size="+1">111 杜甫：奉济驿重送严公四韵</font></center></p>

<p>　　远送从此别，青山空复情。几时杯重把，昨夜月同行。<br>　　列郡讴歌惜，三朝出入荣。将村独归处，寂寞养残生。</p>
<p><center><font color="teal" size="+1">112 杜甫：别房太尉墓</font></center></p>

<p>　　他乡复行役，驻马别孤坟。近泪无干土，低空有断云。<br>　　对棋陪谢傅，把剑觅徐君。唯见林花落，莺啼送客闻。</p>
<p><center><font color="teal" size="+1">113 杜甫：旅夜书怀</font></center></p>

<p>　　细草微风岸，危樯独夜舟。星垂平野阔，月涌大江流。<br>　　名岂文章著？官应老病休。飘飘何所似，天地一沙鸥。</p>
<p><center><font color="teal" size="+1">114 杜甫：登岳阳楼</font></center></p>

<p>　　昔闻洞庭水，今上岳阳楼。吴楚东南坼，乾坤日夜浮。<br>　　亲朋无一字，老病有孤舟。戎马关山北，凭轩涕泗流。</p>
<p><center><font color="teal" size="+1">115 王维：辋川闲居赠裴秀才迪</font></center></p>

<p>　　寒山转苍翠，秋水日潺湲。倚杖柴门外，临风听暮蝉。<br>　　渡头馀落日，墟里上孤烟。复值接舆醉，狂歌五柳前。</p>
<p><center><font color="teal" size="+1">116 王维：山居秋暝</font></center></p>

<p>　　空山新雨后，天气晚来秋。明月松间照，清泉石上流。<br>　　竹喧归浣女，莲动下渔舟。随意春芳歇，王孙自可留。</p>
<p><center><font color="teal" size="+1">117 王维：归嵩山作</font></center></p>

<p>　　清川带长薄，车马去闲闲。流水如有意，暮禽相与还。<br>　　荒城临古渡，落日满秋山。迢递嵩高下，归来且闭关。</p>
<p><center><font color="teal" size="+1">118 王维：终南山</font></center></p>

<p>　　太乙近天都，连山接海隅。白云回望合，青霭入看无。<br>　　分野中峰变，阴晴众壑殊。欲投人处宿，隔水问樵夫。</p>
<p><center><font color="teal" size="+1">119 王维：酬张少府</font></center></p>

<p>　　晚年惟好静，万事不关心。自顾无长策，空知返旧林。<br>　　松风吹解带，山月照弹琴。君问穷通理，渔歌入浦深。</p>
<p><center><font color="teal" size="+1">120 王维：过香积寺</font></center></p>

<p>　　不知香积寺，数里入云峰。古木无人径，深山何处钟？<br>　　泉声咽危石，日色冷青松。薄暮空潭曲，安禅制毒龙。</p>
<p><center><font color="teal" size="+1">121 王维：送梓州李使君</font></center></p>

<p>　　万壑树参天，千山响杜鹃。山中一夜雨，树杪百重泉。<br>　　汉女输橦布，巴人讼芋田。文翁翻教授，不敢倚先贤。</p>
<p><center><font color="teal" size="+1">122 王维：汉江临眺</font></center></p>

<p>　　楚塞三湘接，荆门九派通。江流天地外，山色有无中。<br>　　郡邑浮前浦，波澜动远空。襄阳好风日，留醉与山翁。</p>
<p><center><font color="teal" size="+1">123 王维：终南别业</font></center></p>

<p>　　中岁颇好道，晚家南山陲。兴来美独往，胜事空自知。<br>　　行到水穷处，坐看云起时。偶然值林叟，谈笑无还期。</p>
<p><center><font color="teal" size="+1">124 孟浩然：望洞庭湖赠张丞相</font></center></p>

<p>　　八月湖水平，涵虚混太清。气蒸云梦泽，波撼岳阳城。<br>　　欲济无舟楫，端居耻圣明。坐观垂钓者，空有羡鱼情。</p>
<p><center><font color="teal" size="+1">125 孟浩然：与诸子登岘山</font></center></p>

<p>　　人事有代谢，往来成古今。江山留胜迹，我辈复登临。<br>　　水落鱼梁浅，天寒梦泽深。羊公碑字在，读罢泪沾襟。</p>
<p><center><font color="teal" size="+1">126 孟浩然：清明日宴梅道士房</font></center></p>

<p>　　林卧愁春尽，开轩览物华。忽逢青鸟使，邀入赤松家。<br>　　丹灶初开火，仙桃正发花。童颜若可驻，何惜醉流霞！</p>
<p><center><font color="teal" size="+1">127 孟浩然：岁暮归南山</font></center></p>

<p>　　北阙休上书，南山归敝庐。不才明主弃，多病故人疏。<br>　　白发催年老，青阳逼岁除。永怀愁不寐，松月夜窗墟。</p>
<p><center><font color="teal" size="+1">128 孟浩然：过故人庄</font></center></p>

<p>　　故人具鸡黍，邀我至田家。绿树村边合，青山郭外斜。<br>　　开轩面场圃，把酒话桑麻。待到重阳日，还来就菊花。</p>
<p><center><font color="teal" size="+1">129 孟浩然：秦中感秋寄远上人</font></center></p>

<p>　　一丘尝欲卧，三径苦无资。北土非吾愿，东林怀我师。<br>　　黄金燃桂尽，壮志逐年衰。日夕凉风至，闻蝉但益悲。</p>
<p><center><font color="teal" size="+1">130 孟浩然：宿桐庐江寄广陵旧游</font></center></p>

<p>　　山暝听猿愁，沧江急夜流。风鸣两岸叶，月照一孤舟。<br>　　建德非吾土，维扬忆旧游。还将两行泪，遥寄海西头。</p>
<p><center><font color="teal" size="+1">131 孟浩然：留别王侍御维</font></center></p>

<p>　　寂寂竟何待，朝朝空自归。欲寻芳草去，惜与故人违。<br>　　当路谁相假，知音世所稀。只应守寂寞，还掩故园扉。</p>
<p><center><font color="teal" size="+1">132 孟浩然：早寒江上有怀</font></center></p>

<p>　　木落雁南渡，北风江上寒。我家襄水曲，遥隔楚云端。<br>　　乡泪客中尽，孤帆天际看。迷津欲有问，平海夕漫漫。</p>
<p><center><font color="teal" size="+1">133 刘长卿：秋日登吴公台上寺远眺</font></center></p>

<p>　　古台摇落后，秋日望乡心。野寺人来少，云峰水隔深。<br>　　夕阳依旧垒，寒磬满空林。惆怅南朝事，长江独至今。</p>
<p><center><font color="teal" size="+1">134 刘常卿：送李中丞归汉阳别业</font></center></p>

<p>　　流落征南将，曾驱十万师。罢归无旧业，老去恋明时。<br>　　独立三边静，轻生一剑知。茫茫江汉上，日暮复何之。</p>
<p><center><font color="teal" size="+1">135 刘长卿：饯别王十一南游</font></center></p>

<p>　　望君烟水阔，挥手泪沾巾。飞鸟没何处，青山空向人。<br>　　长江一帆远，落日五湖春。谁见汀洲上，相思愁白苹？</p>
<p><center><font color="teal" size="+1">136 刘长卿：寻南溪常山道人隐居</font></center></p>

<p>　　一路经行处，莓苔见履痕。白云依静渚，春草闭闲门。<br>　　过雨看松色，随山到水源。溪花与禅意，相对亦忘言。</p>
<p><center><font color="teal" size="+1">137 刘长卿：新年作</font></center></p>

<p>　　乡心新岁切，天畔独潸然。老至居人下，春归在客先。<br>　　岭猿同旦暮，江柳共风烟。已似长沙傅，从今又几年？</p>
<p><center><font color="teal" size="+1">138 钱起：送僧归日本</font></center></p>

<p>　　上国随缘住，来途若梦行。浮天沧海远，去世法舟轻。<br>　　水月通禅寂，鱼龙听梵声。惟怜一灯影，万里眼中明。</p>
<p><center><font color="teal" size="+1">139 钱起：谷口书斋寄杨补阙</font></center></p>

<p>　　泉壑带茅茨，云霞生薜帷。竹怜新雨后，山爱夕阳时。<br>　　闲鹭栖常早，秋花落更迟。家童扫萝径，昨与故人期。</p>
<p><center><font color="teal" size="+1">140 韦应物：淮上喜会梁川故人</font></center></p>

<p>　　江汉曾为客，相逢每醉还。浮云一别后，流水十年间。<br>　　欢笑情如旧，萧疏鬓已斑。何因北归去，淮上对秋山。</p>
<p><center><font color="teal" size="+1">141 韦应物：赋得暮雨送李胄</font></center></p>

<p>　　楚江微雨里，建业暮钟时。漠漠帆来重，冥冥鸟去迟。<br>　　海门深不见，浦树远含滋。相送情无限，沾襟比散丝。</p>
<p><center><font color="teal" size="+1">142 韩翃：酬程延秋夜即事见赠</font></center></p>

<p>　　长簟迎风早，空城澹月华。星河秋一雁，砧杵夜千家。<br>　　节候看应晚，心期卧亦赊。向来吟秀句，不觉已鸣鸦。</p>
<p><center><font color="teal" size="+1">143 刘脊虚：阙题</font></center></p>

<p>　　道由白云尽，春与青溪长。时有落花至，远隋流水香。<br>　　闲门向山路，深柳读书堂。幽映每白日，清辉照衣裳。</p>
<p><center><font color="teal" size="+1">144 戴叔伦：江乡故人偶集客舍</font></center></p>

<p>　　天秋月又满，城阙夜千重。还作江南会，翻疑梦里逢。<br>　　风枝惊暗鹊，露草覆寒虫。羁旅长堪醉，相留畏晓钟。</p>
<p><center><font color="teal" size="+1">145 卢纶：李端公</font></center></p>

<p>　　故关衰草遍，离别正堪悲！路出寒云外，人归暮雪时。<br>　　少孤为客早，多难识君迟。掩泪空相向，风尘何处期？</p>
<p><center><font color="teal" size="+1">146 李益：喜见外弟又言别</font></center></p>

<p>　　十年离乱后，长大一相逢。问姓惊初见，称名忆旧容。<br>　　别来沧海事，语罢暮天钟。明日巴陵道，秋山又几重。</p>
<p><center><font color="teal" size="+1">147 司空曙：云阳馆与韩绅宿别</font></center></p>

<p>　　故人江海别，几度隔山川。乍见翻疑梦，相悲各问年。<br>　　孤灯寒照雨，深竹暗浮烟。更有明朝恨，离杯惜共传。</p>
<p><center><font color="teal" size="+1">148 司空曙：喜外弟卢纶见宿</font></center></p>

<p>　　静夜四无邻，荒居旧业贫。雨中黄叶树，灯下白头人。<br>　　以我独沉久，愧君相访频。平生自有分，况是蔡家亲！</p>
<p><center><font color="teal" size="+1">149 司空曙：贼平后送人北归</font></center></p>

<p>　　世乱同南去，时清独北还。他乡生白发，旧国见青山。<br>　　晓月过残垒，繁星宿故关。寒禽与衰草，处处伴愁颜。</p>
<p><center><font color="teal" size="+1">150 刘禹锡：蜀先主庙</font></center></p>

<p>　　天地英雄气，千秋尚凛然！势分三足鼎，业复五铢钱。<br>　　得相能开国，生儿不象贤。凄凉蜀故妓，来舞魏宫前。</p>
<p><center><font color="teal" size="+1">151 张籍：没蕃故人</font></center></p>

<p>　　前年伐月支，城下没全师。蕃汉断消息，死生长别离。<br>　　无人收废帐，归马识残旗。欲祭疑君在，天涯哭此时。</p>
<p><center><font color="teal" size="+1">152 白居易：赋得古原草送别</font></center></p>

<p>　　离离原上草，一岁一枯荣。野火烧不尽，春风吹又生。<br>　　远芳侵古道，晴翠接荒城。又送王孙去，萋萋满别情。</p>
<p><center><font color="teal" size="+1">153 杜牧：旅宿</font></center></p>

<p>　　旅馆无良伴，凝情自悄然。寒灯思旧事，断雁警愁眠。<br>　　远梦归侵晓，家书到隔年。沧江好烟月，门系钓鱼船。</p>
<p><center><font color="teal" size="+1">154 许浑：秋日赴阙题潼关驿楼</font></center></p>

<p>　　红叶晚萧萧，长亭酒一瓢。残云归太华，疏雨过中条。<br>　　树色随山迥，河声入海遥。帝乡明日到，犹自梦渔樵。</p>
<p><center><font color="teal" size="+1">155 许浑：早秋</font></center></p>

<p>　　遥夜泛清瑟，西风生翠萝。残萤栖玉露，早雁拂银河。<br>　　高树晓还密，远山晴更多。淮南一叶下，自觉老烟波。</p>
<p><center><font color="teal" size="+1">156 李商隐：蝉</font></center></p>

<p>　　本以高难饱，徒劳恨费声。五更疏欲断，一树碧无情。<br>　　薄宦梗犹泛，故园芜已平。烦君最相警，我亦举家清。</p>
<p><center><font color="teal" size="+1">157 李商隐：风雨</font></center></p>

<p>　　凄凉宝剑篇，羁泊欲穷年。黄叶仍风雨，青楼自管弦。<br>　　新知遭薄俗，旧好隔良缘。心断新丰酒，销愁斗几千。</p>
<p><center><font color="teal" size="+1">158 李商隐：落花</font></center></p>

<p>　　高阁客竟去，小园花乱飞。参差连曲陌，迢递送斜晖。<br>　　肠断未忍扫，眼穿仍欲归。芳心向春尽，所得是沾衣。</p>
<p><center><font color="teal" size="+1">159 李商隐：凉思</font></center></p>

<p>　　客去波平槛，蝉休露满枝。永怀当此节，倚立自移时。<br>　　北斗兼春远，南陵寓使迟。天涯占梦数，疑误有新知。</p>
<p><center><font color="teal" size="+1">160 李商隐：北青萝</font></center></p>

<p>　　残阳西入崦，茅屋访孤僧。落叶人何在？寒云路几层？<br>　　独敲初夜磬，闲倚一枝藤。世界微尘里，吾宁爱与憎。</p>
<p><center><font color="teal" size="+1">161 温庭筠：送人东游</font></center></p>

<p>　　荒戍落黄叶，浩然离故关。高风汉阳渡，初日郢门山。<br>　　江上几人在？天涯孤棹还。何当重相见，樽酒慰离颜？</p>
<p><center><font color="teal" size="+1">162 马戴：灞上秋居</font></center></p>

<p>　　灞原风雨定，晚见雁行频。落叶他乡树，寒灯独夜人。<br>　　空园白露滴，孤壁野僧邻。寄卧郊扉久，何年致此身？</p>
<p><center><font color="teal" size="+1">163 马戴：楚江怀古</font></center></p>

<p>　　露气寒光集，微阳下楚丘。猿啼洞庭树，人在木兰舟。<br>　　广泽生明月，苍山夹乱流。云中君不见，竟夕自悲秋。</p>
<p><center><font color="teal" size="+1">164 张乔：书边事</font></center></p>

<p>　　调角断清秋，征人倚戍楼。春风对青冢，白日落梁州。<br>　　大漠无兵阻，穷边有客游。蕃情似此水，长愿向南流。</p>
<p><center><font color="teal" size="+1">165 崔涂：巴山道中除夜有怀</font></center></p>

<p>　　迢递三巴路，羁危万里身。乱山残雪夜，孤独异乡春。<br>　　渐与骨肉远，转於僮仆亲。那堪正飘泊，明日岁华新。</p>
<p><center><font color="teal" size="+1">166 崔涂：孤雁</font></center></p>

<p>　　几行归塞尽，片影独何之？暮雨相呼失，寒塘欲下迟。<br>　　渚云低暗渡，关月冷相随。未必逢矰缴，孤飞自可疑。</p>
<p><center><font color="teal" size="+1">167 杜荀鹤：春宫怨</font></center></p>

<p>　　早被婵娟误，欲妆临镜慵。承恩不在貌，教妾若为容。<br>　　风暖鸟声碎，日高花影重。年年越溪女，相忆采芙蓉。</p>
<p><center><font color="teal" size="+1">168 韦庄：章台夜思</font></center></p>

<p>　　清瑟怨遥夜，绕弦风雨哀。孤灯闻楚角，残月下章台。<br>　　芳草已云暮，故人殊未来。乡书不可寄，秋雁又南回。</p>
<p><center><font color="teal" size="+1">169 僧皎然：寻陆鸿渐不遇</font></center></p>

<p>　　移家虽带郭，野径入桑麻。近种篱边菊，秋来未著花。<br>　　扣门无犬吠，欲去问西家。报到山中去，归来每日斜。</p>
<hr>

<h2 id="七言律诗"><a href="#七言律诗" class="headerlink" title="七言律诗"></a>七言律诗</h2><p><center><font color="teal" size="+1">170 崔颢：黄鹤楼</font></center></p>

<p>　　昔人已乘黄鹤去，此地空馀黄鹤楼。黄鹤一去不复返，白云千载空悠悠。<br>　　晴川历历汉阳树，芳草萋萋鹦鹉洲。日暮乡关何处是，烟波江上使人愁。</p>
<p><center><font color="teal" size="+1">171 崔颢：行经华阴</font></center></p>

<p>　　岧峣太华俯咸京，天外三峰削不成。武帝祠前云欲散，仙人掌上雨初晴。<br>　　河山北枕秦关险，驿树西连汉畤平。借问路傍名利客，无如此处学长生。</p>
<p><center><font color="teal" size="+1">172 祖咏：望蓟门</font></center></p>

<p>　　燕台一去客心惊，箫鼓喧喧汉将营。万里寒光生积雪，三边曙色动危旌。<br>　　沙场烽火侵胡月，海畔云山拥蓟城。少小虽非投笔吏，论功还欲请长缨。</p>
<p><center><font color="teal" size="+1">173 李颀：送魏万之京</font></center></p>

<p>　　朝闻游子唱骊歌，昨夜微霜初度河。鸿雁不堪愁里听，云山况是客中过。<br>　　关城树色催寒近，御苑砧声向晚多。莫见长安行乐处，空令岁月易蹉跎。</p>
<p><center><font color="teal" size="+1">174 崔曙：九日登望仙台呈刘明府</font></center></p>

<p>　　汉文皇帝有高台，此日登临曙色开。三晋云山皆北向，二陵风雨自东来。<br>　　关门令尹谁能识？河上仙翁去不回。且欲竟寻彭泽宰，陶然共醉菊花杯。</p>
<p><center><font color="teal" size="+1">176 高适：送李少府贬峡中王少府贬长沙</font></center></p>

<p>　　嗟君此别意何如？驻马衔杯问谪居。巫峡啼猿数行泪，衡阳归雁几封书。<br>　　青枫江上秋帆远，白帝城边古木疏。圣代即今多雨露，暂时分手莫踌躇。</p>
<p><center><font color="teal" size="+1">177 岑参：奉和中书舍人贾至早朝大明宫</font></center></p>

<p>　　鸡鸣紫陌曙光寒，莺啭皇州春色阑。金阙晓钟开万户，玉阶仙仗拥千官。<br>　　花迎剑佩星初落，柳拂旌旗露未干。独有凤凰池上客，阳春一曲和皆难。</p>
<p><center><font color="teal" size="+1">178 王维：和贾舍人早朝大明宫之作</font></center></p>

<p>　　绛帻鸡人送晓筹，尚衣方进翠云裘。九天阊阖开宫殿，万国衣冠拜冕旒。<br>　　日色才临仙掌动，香烟欲傍衮龙浮。朝罢须裁五色诏，佩声归向凤池头。</p>
<p><center><font color="teal" size="+1">179 王维：奉和圣制从蓬莱向兴庆阁道中留春雨中春望之作应制</font></center></p>

<p>　　渭水自萦秦塞曲，黄山旧绕汉宫斜。銮舆迥出千门柳，阁道回看上苑花。<br>　　云里帝城双凤阙，雨中春树万人家。为乘阳气行时令，不是宸游玩物华。</p>
<p><center><font color="teal" size="+1">180 王维：积雨辋川庄作</font></center></p>

<p>　　积雨空林烟火迟，蒸藜炊黍饷东菑。漠漠水田飞白鹭，阴阴夏木啭黄鹂。<br>　　山中习静观朝槿，松下清斋折露葵。野老与人争席罢，海鸥何事更相疑。</p>
<p><center><font color="teal" size="+1">181 王维：酬郭给事</font></center></p>

<p>　　洞门高阁霭馀辉，桃李阴阴柳絮飞。禁里疏钟官舍晚，省中啼鸟吏人稀。<br>　　晨摇玉佩趋金殿，夕奉天书拜琐闱。强欲从君无那老，将因卧病解朝衣。</p>
<p><center><font color="teal" size="+1">182 杜甫：蜀相</font></center></p>

<p>　　丞相祠堂何处寻？锦官城外柏森森。映阶碧草自春色，隔叶黄鹂空好音。<br>　　三顾频烦天下计，两朝开济老臣心。出师未捷身先死，长使英雄泪满襟！</p>
<p><center><font color="teal" size="+1">183 杜甫：客至</font></center></p>

<p>　　舍南舍北皆春水，但见群鸥日日来。花径不曾缘客扫，蓬门今始为君开。<br>　　盘飧市远无兼味，樽酒家贫只旧醅。肯与邻翁相对饮，隔篱呼取尽馀杯！</p>
<p><center><font color="teal" size="+1">184 杜甫：野望</font></center></p>

<p>　　西山白雪三城戍，南浦清江万里桥。海内风尘诸弟隔，天涯涕泪一身遥。<br>　　唯将迟暮供多病，未有涓埃答圣朝。跨马出郊时极目，不堪人事日萧条！</p>
<p><center><font color="teal" size="+1">185 杜甫：闻官军收河南河北</font></center></p>

<p>　　剑外忽传收蓟北，初闻涕泪满衣裳。却看妻子愁何在，漫卷诗书喜欲狂。<br>　　白日放歌须纵酒，青春作伴好还乡！即从巴峡穿巫峡，便下襄阳向洛阳。</p>
<p><center><font color="teal" size="+1">186 杜甫：登高</font></center></p>

<p>　　风急天高猿啸哀，渚清沙白鸟飞回。无边落木萧萧下，不尽长江滚滚来。<br>　　万里悲秋常作客，百年多病独登台。艰难苦恨繁霜鬓，潦倒新停浊酒杯。</p>
<p><center><font color="teal" size="+1">187 杜甫：登楼</font></center></p>

<p>　　花近高楼伤客心，万方多难此登临。锦江春色来天地，玉垒浮云变古今。<br>　　北极朝庭终不改，西山寇盗莫相侵！可怜后主还祠庙，日暮聊为梁父吟。</p>
<p><center><font color="teal" size="+1">188 杜甫：宿府</font></center></p>

<p>　　清秋幕府井梧寒，独宿江城蜡炬残。永夜角声悲自语，中天月色好谁看？<br>　　风尘荏苒音书绝，关塞萧条行陆难。已忍伶俜十年事，强移栖息一枝安。</p>
<p><center><font color="teal" size="+1">189 杜甫：阁夜</font></center></p>

<p>　　岁暮阴阳催短景，天涯霜雪霁寒霄。五更鼓角声悲壮，三峡星河影动摇。<br>　　野哭千家闻战伐，夷歌数处起渔樵。卧龙跃马终黄土，人事音书漫寂寥。</p>
<p><center><font color="teal" size="+1">190 杜甫：咏怀古迹五首之一</font></center></p>

<p>　　支离东北风尘际，漂泊西南天地间。三峡楼台淹日月，五溪衣服共云山。<br>　　羯胡事主终无赖，词客哀时且未还。庾信平生最萧瑟，暮年诗赋动江关。</p>
<p><center><font color="teal" size="+1">191 杜甫：咏怀古迹五首之二</font></center></p>

<p>　　摇落深知宋玉悲，风流儒雅亦吾师。怅望千秋一洒泪，萧条异代不同时。<br>　　江山故宅空文藻，云雨荒台岂梦思！最是楚宫俱泯灭，舟人指点到今疑。</p>
<p><center><font color="teal" size="+1">192 杜甫：咏怀古迹五首之三</font></center></p>

<p>　　群山万壑赴荆门，生长明妃尚有村。一去紫台连朔漠，独留青冢向黄昏。<br>　　画图省识春风面，环佩空归月下魂。千载琵琶作胡语，分明怨恨曲中论。</p>
<p><center><font color="teal" size="+1">193 杜甫：咏怀古迹五首之四</font></center></p>

<p>　　蜀主征吴幸三峡，崩年亦在永安宫。翠华想像空山里，玉殿虚无野寺中。<br>　　古庙杉松巢水鹤，岁时伏腊走村翁。武侯祠屋常邻近，一体君臣祭祀同。</p>
<p><center><font color="teal" size="+1">194 杜甫：咏怀古迹五首之五</font></center></p>

<p>　　诸葛大名垂宇宙，宗臣遗像肃清高。三分割据纡筹策，万古云霄一羽毛。<br>　　伯仲之间见伊吕，指挥若定失萧曹。运移汉祚终难复，志决身歼军务劳。</p>
<p><center><font color="teal" size="+1">195 刘长卿：江州重别薛六柳八二员外</font></center></p>

<p>　　生涯岂料承优诏？世事空知学醉歌。江上月明胡雁过，淮南木落楚山多。<br>　　寄身且喜沧洲近，顾影无如白发何！今日龙钟人共老，愧君犹遣慎风波。</p>
<p><center><font color="teal" size="+1">196 刘长卿：长沙过贾谊宅</font></center></p>

<p>　　三年谪宦此栖迟，万古惟留楚客悲。秋草独寻人去后，寒林空见日斜时。<br>　　汉文有道恩犹薄，湘水无情吊岂知？寂寂江山摇落处，怜君何事到天涯！</p>
<p><center><font color="teal" size="+1">197 刘长卿：自夏口至鹦洲夕望岳阳寄源中丞</font></center></p>

<p>　　汀洲无浪复无烟，楚客相思益渺然。汉口夕阳斜渡鸟，洞庭秋水远连天。<br>　　孤城背岭寒吹角，独戍临江夜泊船。贾谊上书忧汉室，长沙谪去古今怜。</p>
<p><center><font color="teal" size="+1">198 钱起：赠阙下裴舍人</font></center></p>

<p>　　二月黄鹂飞上林，春城紫禁晓阴阴。长乐钟声花外尽，龙池柳色雨中深。<br>　　阳和不散穷途恨，霄汉长怀捧日心。献赋十年犹未遇，羞将白发对华簪。</p>
<p><center><font color="teal" size="+1">199 韦应物：寄李儋元锡</font></center></p>

<p>　　去年花里逢君别，今日花开又一年。世事茫茫难自料，春愁黯黯独成眠。<br>　　身多疾病思田里，邑有流亡愧俸钱。闻道欲来相问讯，西楼望月几回圆？</p>
<p><center><font color="teal" size="+1">200 韩翃：同题仙游观</font></center></p>

<p>　　仙台初见五城楼，风物凄凄宿雨收。山色遥连秦树晚，砧声近报汉宫秋。<br>　　疏松影落空坛静，细草香闲小洞幽。何用别寻方外去，人间亦自有丹丘！</p>
<p><center><font color="teal" size="+1">201 皇甫冉：春思</font></center></p>

<p>　　莺啼燕语报新年，马邑龙堆路几千。家住层城邻汉苑，心随明月到胡天。<br>　　机中锦字论长恨，楼上花枝笑独眠。为问天戎窦车骑，何时返旆勒燕然？</p>
<p><center><font color="teal" size="+1">202 卢纶：晚次鄂州</font></center></p>

<p>　　云开远见汉阳城，犹是孤帆一日程。估客昼眠知浪静，舟人夜语觉潮生。<br>　　三湘愁鬓逢秋色，万里归心对月明。旧业已随征战尽，更堪江上鼓鼙声。</p>
<p><center><font color="teal" size="+1">203 柳宗元：登柳州城楼寄漳汀封连四州刺史</font></center></p>

<p>　　城上高楼接大荒，海天愁思正茫茫。惊风乱飐芙蓉水，密雨斜侵薜荔墙。<br>　　岭树重遮千里目，江流曲似九回肠。共来百越文身地，犹自音书滞一乡。</p>
<p><center><font color="teal" size="+1">204 刘禹锡：西塞山怀古</font></center></p>

<p>　　王浚楼船下益州，金陵王气黯然收。千寻铁锁沈江底，一片降幡出石头。<br>　　人世几回伤往事？山形依旧枕寒流。从今四海为家日，故垒萧萧芦荻秋。</p>
<p><center><font color="teal" size="+1">205 元稹：遣悲怀三首之一</font></center></p>

<p>　　谢公最小偏怜女，自嫁黔娄百事乖。顾我无衣搜荩箧，泥他沽酒拔金钗。<br>　　野蔬充膳甘长藿，落叶添薪仰古槐。今日俸钱过十万，与君营奠复营斋。</p>
<p><center><font color="teal" size="+1">206 元稹：遣悲怀三首之二</font></center></p>

<p>　　昔日戏言身后事，今朝都到眼前来。衣裳已施行看尽，针线犹存未忍开。<br>　　尚想旧情怜婢仆，也曾因梦送钱财。诚知此恨人人有，贫贱夫妻百事哀。</p>
<p><center><font color="teal" size="+1">207 元稹：遣悲怀三首之三</font></center></p>

<p>　　闲坐悲君亦自悲，百年都是几多时？邓攸无子寻知命，潘岳悼亡犹费词。<br>　　同穴窅冥何所望，他生缘会更难期。惟将终夜长开眼，报答平生未展眉。</p>
<p><center><font color="teal" size="+1">208 白居易：望月有感</font></center></p>

<p><sub>　　自河南经乱，关内阻饥，兄弟离散，各在一处。因望月有感，聊书所怀，寄上浮梁大兄，于潜七兄，乌江十五兄，兼示符离及下邽弟妹。</sub></p>
<p>　　时难年荒世业空，弟兄羁旅各西东。田园寥落干戈后，骨肉流离道路中。<br>　　吊影分为千里雁，辞根散作九秋蓬。共看明月应垂泪，一夜乡心五处同。</p>
<p><center><font color="teal" size="+1">209 李商隐：锦瑟</font></center></p>

<p>　　锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。<br>　　沧海月明珠有泪，蓝田日暖玉生烟。此情可待成追忆，只是当时已惘然。</p>
<p><center><font color="teal" size="+1">210 李商隐：无题</font></center></p>

<p>　　昨夜星辰昨夜风，画楼西畔桂堂东。身无彩凤双飞翼，心有灵犀一点通。<br>　　隔座送钩春酒暖，分曹射覆蜡灯红。嗟余听鼓应官去，走马兰台类转蓬。</p>
<p><center><font color="teal" size="+1">211 李商隐：隋宫</font></center></p>

<p>　　紫泉宫殿锁烟霞，欲取芜城作帝家。玉玺不缘归日角，锦帆应是到天涯。<br>　　於今腐草无萤火，终古垂杨有暮鸦。地下若逢陈后主，岂宜重问后庭花？</p>
<p><center><font color="teal" size="+1">212 李商隐：无题二首之一</font></center></p>

<p>　　来是空言去绝踪，月斜楼上五更钟。梦为远别啼难唤，书被催成墨未浓。<br>　　蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。</p>
<p><center><font color="teal" size="+1">213 李商隐：无题二首之二</font></center></p>

<p>　　飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。<br>　　贾氏窥帘韩掾少，宓妃留枕魏王才。春心莫共花争发，一寸相思一寸灰。</p>
<p><center><font color="teal" size="+1">214 李商隐：筹笔驿</font></center></p>

<p>　　猿鸟犹疑畏简书，风云常为护储胥。徒令上将挥神笔，终见降王走传车。<br>　　管乐有才原不忝，关张无命欲何如。他年锦里经祠庙，梁父吟成恨有馀。</p>
<p><center><font color="teal" size="+1">215 李商隐：无题</font></center></p>

<p>　　相见时难别亦难，东风无力百花残。春蚕到死丝方尽，蜡炬成灰泪始干。<br>　　晓镜但愁云鬓改，夜吟应觉月光寒。蓬莱此去无多路，青鸟殷勤为探看。</p>
<p><center><font color="teal" size="+1">216 李商隐：春雨</font></center></p>

<p>　　怅卧新春白袷衣，白门寥落意多违。红楼隔雨相望冷，珠箔飘灯独自归。<br>　　远路应悲春晼晚，残宵犹得梦依稀。玉珰缄札何由达？万里云罗一雁飞。</p>
<p><center><font color="teal" size="+1">217 李商隐：无题二首之一</font></center></p>

<p>　　凤尾香罗薄几重，碧文圆顶夜深缝。扇裁月魄羞难掩，车走雷声语未通。<br>　　曾是寂寥金烬暗，断无消息石榴红。斑骓只系垂杨岸，何处西南任好风？</p>
<p><center><font color="teal" size="+1">218 李商隐：无题二首之二</font></center></p>

<p>　　重帷深下莫愁堂，卧后清宵细细长。神女生涯原是梦，小姑居处本无郎。<br>　　风波不信菱枝弱，月露谁教桂叶香？直道相思了无益，未妨惆怅是清狂。</p>
<p><center><font color="teal" size="+1">219 温庭筠：利洲南渡</font></center></p>

<p>　　澹然空水对斜晖，曲岛苍茫接翠微。波上马嘶看棹去，柳边人歇待船归。<br>　　数丛沙草群鸥散，万顷江田一鹭飞。谁解乘舟寻范蠡，五湖烟水独忘机？</p>
<p><center><font color="teal" size="+1">220 温庭筠：苏武庙</font></center></p>

<p>　　苏武魂销汉使前，古祠高树两茫然。云边雁断胡天月，陇上羊归塞草烟。<br>　　回日楼台非甲帐，去时冠剑是丁年。茂陵不见封侯印，空向秋波哭逝川。</p>
<p><center><font color="teal" size="+1">221 薛逢：宫词</font></center></p>

<p>　　十二楼中尽晓妆，望仙楼上望君王。锁衔金兽连环冷，水滴铜龙昼漏长。<br>　　云髻罢梳还对镜，罗衣欲换更添香。遥窥正殿帘开处，袍裤宫人扫御床。</p>
<p><center><font color="teal" size="+1">222 秦韬玉：贫女</font></center></p>

<p>　　蓬门未识绮罗香，拟托良媒益自伤。谁爱风流高格调？共怜时世俭梳妆。<br>　　敢将十指夸针巧，不把双眉斗画长。苦恨年年压金线，为他人作嫁衣裳。</p>
<p><center><font color="teal" size="+1">223 沈全期：古意呈补阙乔知之</font></center></p>

<p>　　卢家少妇郁金香，海燕双栖玳瑁梁。九月寒砧催木叶，十年征戍忆辽阳。<br>　　白狼河北音书断，丹凤城南秋夜长。谁为含愁独不见，更教明月照流黄？</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E8%AF%97%E8%AF%8D%E6%AD%8C%E8%B5%8B/%E5%94%90%E8%AF%97%E4%B8%89%E7%99%BE%E9%A6%96/%E5%94%90%E8%AF%97%E4%B8%89%E7%99%BE%E9%A6%96_02/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E8%AF%97%E8%AF%8D%E6%AD%8C%E8%B5%8B/%E5%94%90%E8%AF%97%E4%B8%89%E7%99%BE%E9%A6%96/%E5%94%90%E8%AF%97%E4%B8%89%E7%99%BE%E9%A6%96_02/" class="post-title-link" itemprop="url">唐诗三百首 - 卷二 ‧ 七言古诗 七言乐府</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2003-03-20 00:00:00" itemprop="dateCreated datePublished" datetime="2003-03-20T00:00:00+08:00">2003-03-20</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E8%AF%97%E8%AF%8D%E6%AD%8C%E6%9B%B2/" itemprop="url" rel="index"><span itemprop="name">诗词歌曲</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<h2 id="七言古诗"><a href="#七言古诗" class="headerlink" title="七言古诗"></a>七言古诗</h2><p><center><font color="teal" size="+1">047 李颀：古意</font></center></p>

<p>　　男儿事长征，少小幽燕客。<br>　　赌胜马蹄下，由来轻七尺。<br>　　杀人莫敢前，须如猬毛磔。<br>　　黄云陇底白雪飞，未得报恩不能归。<br>　　辽东小妇年十五，惯弹琵琶解歌舞。<br>　　今为羌笛出塞声，使我三军泪如雨！</p>
<p><center><font color="teal" size="+1">048 李颀：送陈章甫</font></center></p>

<p>　　四月南风大麦黄，枣花未落桐叶长。<br>　　青山朝别暮还见，嘶马出门思故乡。<br>　　陈侯立身何坦荡，虬须虎眉仍大颡。<br>　　腹中贮书一万卷，不肯低头在草莽。<br>　　东门酤酒饮我曹，心轻万事皆鸿毛。<br>　　醉卧不知白日暮，有时空望孤云高。<br>　　长河浪头连天黑，津口停舟渡不得。<br>　　郑国游人未及家，洛阳行子空叹息。<br>　　闻道故林相识多，罢官昨日今如何？</p>
<p><center><font color="teal" size="+1">049 李颀：琴歌</font></center></p>

<p>　　主人有酒欢今夕，请奏鸣琴广陵客。<br>　　月照城头乌半飞，霜凄万树风入衣。<br>　　铜炉华烛烛增辉，初弹渌水后楚妃。<br>　　一声已动物皆静，四座无言星欲稀。<br>　　清淮奉使千馀里，敢告云山从此始？</p>
<p><center><font color="teal" size="+1">050 李颀：听董大弹胡笳声兼寄语弄房给事</font></center></p>

<p>　　蔡女昔造胡笳声，一弹一十有八拍。<br>　　胡人落泪沾边草，汉使断肠对归客。<br>　　古戍苍苍烽火寒，大荒沈沈飞雪白。<br>　　先拂声弦后角羽，四郊秋叶惊摵摵。<br>　　董夫子，通神明，深山窃听来妖精。<br>　　言迟更速皆应手，将往复旋如有情。<br>　　空山百鸟散还合，万里浮云阴且晴。<br>　　嘶酸雏雁失群夜，断绝胡儿恋母声。<br>　　川为静其波，鸟亦罢其鸣。<br>　　乌孙部落家乡远，逻娑沙尘哀怨生。<br>　　幽音变调忽飘洒，长风吹林雨堕瓦。<br>　　迸泉飒飒飞木末，野鹿呦呦走堂下。<br>　　长安城连东掖垣，凤凰池对青琐门。<br>　　高才脱略名与利，日夕望君抱琴至。</p>
<p><center><font color="teal" size="+1">051 李颀：听安万善吹筚篥歌</font></center></p>

<p>　　南山截竹为筚篥，此乐本自龟兹出。<br>　　流传汉地曲转奇，凉州胡人为我吹。<br>　　傍邻闻者多叹息，远客思乡皆泪垂。<br>　　世人解听不解赏，长飙风中自来往。<br>　　枯桑老柏寒飕飗，九雏鸣凤乱啾啾。<br>　　龙吟虎啸一时发，万籁百泉相与秋。<br>　　忽然更作渔阳掺，黄云萧条白日暗。<br>　　变调如闻杨柳春，上林繁花照眼新。<br>　　岁夜高堂列明烛，美酒一杯声一曲。</p>
<p><center><font color="teal" size="+1">052 孟浩然：夜归鹿门山歌</font></center></p>

<p>　　山寺钟鸣昼已昏，渔梁渡头争渡喧。<br>　　人随沙路向江村，余亦乘舟归鹿门。<br>　　鹿门月照开烟树，忽到庞公栖隐处。<br>　　岩扉松径长寂寥，惟有幽人自来去。</p>
<p><center><font color="teal" size="+1">053 李白：庐山谣寄卢侍御虚舟</font></center></p>

<p>　　我本楚狂人，凤歌笑孔丘。<br>　　手持绿玉杖，朝别黄鹤楼。<br>　　五岳寻仙不辞远，一生好入名山游。<br>　　庐山秀出南斗傍，屏风九叠云锦张。<br>　　影落明湖青黛光，金阙前开二峰长。<br>　　银河倒挂三石梁，香炉瀑布遥相望。<br>　　回崖沓障凌苍苍。<br>　　翠影红霞映朝日，鸟飞不到吴天长。<br>　　登高壮观天地间，大江茫茫去不黄。<br>　　黄云万里动风色，白波九道流雪山。<br>　　好为庐山谣，兴因庐山发。<br>　　闲窥石镜清我心，谢公行处苍苔没。<br>　　早服还丹无世情，琴心三叠道初成。<br>　　遥见仙人彩云里，手把芙蓉朝玉京。<br>　　先期汗漫九垓上，愿接卢敖游太清。</p>
<p><center><font color="teal" size="+1">054 李白：梦游天姥吟留别</font></center></p>

<p>　　海客谈瀛洲，烟涛微茫信难求。<br>　　越人语天姥，云霓明灭或可睹。<br>　　天姥连天向天横，势拔五岳掩赤城。<br>　　天台四万八千丈，对此欲倒东南倾。<br>　　我欲因之梦吴越，一夜飞渡镜湖月。<br>　　湖月照我影，送我至剡溪。<br>　　谢公宿处今尚在，渌水荡漾清猿啼。<br>　　脚著谢公屐，身登青云梯。<br>　　半壁见海日，空中闻天鸡。<br>　　千岩万壑路不定，迷花倚石忽已暝。<br>　　熊咆龙吟殷岩泉，栗深林兮惊层巅。<br>　　云青青兮欲雨，水澹澹兮生烟。<br>　　裂缺霹雳，丘峦崩摧。<br>　　洞天石扇，訇然中开。<br>　　青冥浩荡不见底，日月照耀金银台。<br>　　霓为衣兮风为马，云之君兮纷纷而来下。<br>　　虎鼓瑟兮鸾回车，仙之人兮列如麻。<br>　　忽魂悸以魄动，恍惊起而长嗟。<br>　　惟觉时之枕席，失向来之烟霞。<br>　　世间行乐亦如此，古来万事东流水。<br>　　别君去兮何时还？且放白鹿青崖间。<br>　　须行即骑访名山。<br>　　安能摧眉折腰事权贵，使我不得开心颜！</p>
<p><center><font color="teal" size="+1">055 李白：金陵酒肆留别</font></center></p>

<p>　　风吹柳花满店香，吴姬压酒唤客尝。<br>　　金陵子弟来相送，欲行不行各尽觞。<br>　　请君试问东流水，别意与之谁短长？</p>
<p><center><font color="teal" size="+1">056 李白：宣州谢朓楼饯别校书叔云</font></center></p>

<p>　　弃我去者，昨日之日不可留。<br>　　乱我心者，今日之日多烦忧！<br>　　长风万里送秋雁，对此可以酣高楼。<br>　　蓬莱文章建安骨，中间小谢又清发。<br>　　俱怀逸兴壮思飞，欲上青天览明月。<br>　　抽刀断水水更流，举杯销愁愁更愁。<br>　　人生在世不称意，明朝散发弄扁舟。</p>
<p><center><font color="teal" size="+1">057 岑参：走马川行奉送封大夫出师西征</font></center></p>

<p>　　君不见走马川行雪海边，平沙莽莽黄入天。<br>　　轮台九月风夜吼，一川碎石大如斗。<br>　　随风满地石乱走，匈奴草黄马正肥。<br>　　金山西见烟尘飞，汉家大将西出师。<br>　　将军金甲夜不脱，半夜军行戈相拨。<br>　　风头如刀面如割，马毛带雪汗气蒸。<br>　　五花连钱旋作冰，幕中草檄砚水凝。<br>　　虏骑闻之应胆慑，料知短兵不敢接。<br>　　车师西门伫献捷！</p>
<p><center><font color="teal" size="+1">058 岑参：轮台歌奉送封大夫出师西征</font></center></p>

<p>　　轮台城头夜吹角，轮台城北旄头落。<br>　　羽书昨夜过渠黎，单于已在金山西。<br>　　戍楼西望烟尘黑，汉兵屯在轮台北。<br>　　上将拥旄西出征，平明吹笛大军行。<br>　　四边伐鼓雪海涌，三军大呼阴山动。<br>　　虏塞兵气连云屯，战场白骨缠草根。<br>　　剑河风急雪片阔，沙口石冻马蹄脱。<br>　　亚相勤王甘苦辛，誓将报主静边尘。<br>　　古来青史谁不见，今见功名胜古人。</p>
<p><center><font color="teal" size="+1">059 岑参：白雪歌送武判官归京</font></center></p>

<p>　　北风卷地白草折，胡天八月即飞雪。<br>　　忽如一夜春风来，千树万树梨花开。<br>　　散入珠帘湿罗幕，狐裘不暖锦衾薄。<br>　　将军角弓不得控，都护铁衣冷犹著。<br>　　瀚海阑干百丈冰，愁云黪淡万里凝。<br>　　中军置酒饮归客，胡琴琵琶与羌笛。<br>　　纷纷暮雪下辕门，风掣红旗冻不翻。<br>　　轮台东门送君去，去时雪满天山路。<br>　　山回路转不见君，雪上空留马行处。</p>
<p><center><font color="teal" size="+1">060 杜甫：韦讽录事宅观曹将军画马图</font></center></p>

<p>　　国初以来画鞍马，神妙独数江都王。<br>　　将军得名三十载，人间又见真乘黄。<br>　　曾貌先帝照夜白，龙池十日飞霹雳。<br>　　内府殷红玛瑙盘，婕妤传诏才人索。<br>　　盘赐将军拜舞归，轻纨细绮相追飞。<br>　　贵戚权门得笔迹，始觉屏障生光辉。<br>　　昔日太宗拳毛騧，近时郭家狮子花。<br>　　今之新图有二马，复令识者久叹嗟。<br>　　此皆骑战一敌万，缟素漠漠开风沙。<br>　　其余七匹亦殊绝，迥若寒空杂烟雪。<br>　　霜蹄蹴踏长楸间，马官厮养森成列。<br>　　可怜九马争神骏，顾视清高气深稳。<br>　　借问苦心爱者谁，后有韦讽前支盾。<br>　　忆昔巡幸新丰宫，翠花拂天来向东。<br>　　腾骧磊落三万匹，皆与此图筋骨同。<br>　　自从献宝朝河宗，无复射蛟江水中。<br>　　君不见，金粟堆前松柏里。龙媒去尽鸟呼风。</p>
<p><center><font color="teal" size="+1">061 杜甫：丹青引赠曹霸将军</font></center></p>

<p>　　将军魏武之子孙，于今为庶为青门。<br>　　英雄割据虽已矣，文采风流今尚存。<br>　　学书初学卫夫人，但恨无过王右军。<br>　　丹青不知老将至，富贵于我如浮云。<br>　　开元之中常引见，承恩数上南熏殿。<br>　　凌烟功臣少颜色，将军下笔开生面。<br>　　良相头上进贤冠，猛将腰间大羽箭。<br>　　褒公鄂公毛发动，英姿飒爽犹酣战。<br>　　先帝天马玉花骢，画工如山貌不同。<br>　　是日牵来赤墀下，迥立阊阖生长风。<br>　　诏谓将军拂绢素，意匠惨淡经营中。<br>　　斯须九重真龙出，一洗万古凡马空。<br>　　玉花却在御榻上，榻上庭前屹相向。<br>　　至尊含笑催赐金，圉人太仆皆惆怅。<br>　　弟子韩干早入室，亦能画马穷殊相。<br>　　干惟画肉不画骨，忍使骅骝气凋丧。<br>　　将军画善盖有神，偶逢佳士亦写真。<br>　　即今漂泊干戈际，屡貌寻常行路人。<br>　　涂穷反遭俗眼白，世上未有如公贫。<br>　　但看古来盛名下，终日坎壈缠其身！</p>
<p><center><font color="teal" size="+1">062 杜甫：寄韩谏议</font></center></p>

<p>　　今我不乐思岳阳，身欲奋飞病在床。<br>　　美人娟娟隔秋水，濯足洞庭望八荒。<br>　　鸿飞冥冥日月白，青枫叶赤天雨霜。<br>　　玉京群帝集北斗，或骑麒麟翳凤凰。<br>　　芙蓉旌旗烟雾落，影动倒景摇潇湘。<br>　　星宫之君醉琼浆，羽人稀少不在旁。<br>　　似闻昨者赤松子，恐是汉代韩张良。<br>　　昔随刘氏定长安，帷幄未改神惨伤。<br>　　国家成败吾岂敢，色难腥腐餐枫香。<br>　　周南留滞古所惜，南极老人应寿昌。<br>　　美人胡为隔秋水，焉得置之贡玉堂？</p>
<p><center><font color="teal" size="+1">063 杜甫：古柏行</font></center></p>

<p>　　孔明庙前有老柏，柯如青铜根如石。<br>　　双皮溜雨四十围，黛色参天二千尺。<br>　　君臣已与时际会，树木犹为人爱惜。<br>　　云来气接巫峡长，月出寒通雪山白。<br>　　忆昨路绕锦亭东，先主武侯同閟宫。<br>　　崔嵬枝干郊原古，窈窕丹青户牖空。<br>　　落落盘踞虽得地，冥冥孤高多烈风。<br>　　扶持自是神明力，正直元因造化功。<br>　　大厦如倾要梁栋，万牛回首丘山重。<br>　　不露文章世已惊，未辞剪伐谁能送？<br>　　苦心岂免容蝼蚁？香叶终经宿鸾凤。<br>　　志士幽人莫怨嗟，古来材大难为用！</p>
<p><center><font color="teal" size="+1">064 杜甫：观公孙大娘弟子舞剑器行并序</font></center></p>

<p><sub>　　大历二年十月十九日夔府别驾元持宅见临颍李十二娘舞剑器，壮其蔚跂。问其所师，曰：余公孙大娘弟子也。开元三载，余尚童稚，记于郾城观公孙氏舞剑器浑脱。浏漓顿挫，独出冠时。自高头宜春梨园二伎坊内人，洎外供奉，晓是舞者，圣文神武皇帝初，公孙一人而已。玉貌锦衣，况余白首！今兹弟子亦匪盛颜。既辨其由来，知波澜莫二。抚事慷慨，聊为剑器行。昔者吴人张旭善草书书帖，数尝於邺县见公孙大娘舞西河剑器，自此草书长进，豪荡感激。即公孙可知矣！</sub></p>
<p>　　昔有佳人公孙氏，一舞剑器动四方。<br>　　观者如山色沮丧，天地为之久低昂。<br>　　霍如羿射九日落，矫如群帝骖龙翔。<br>　　来如雷霆收震怒，罢如江海凝清光。<br>　　绛唇珠袖两寂寞，晚有弟子传芬芳。<br>　　临颍美人在白帝，妙舞此曲神扬扬。<br>　　与余问答既有以，感时抚事增惋伤。<br>　　先帝侍女八千人，公孙剑器初第一。<br>　　五十年间似反掌，风尘澒洞昏王室。<br>　　梨园子弟散如烟，女乐馀姿映寒日。<br>　　金粟堆前木已拱，瞿塘石城草萧瑟。<br>　　玳筵急管曲复终，乐极哀来月东出。<br>　　老夫不知其所往，足茧荒山转愁疾。</p>
<p><center><font color="teal" size="+1">065 元结：石鱼湖上醉歌并序</font></center></p>

<p><sub>　　漫叟以公田米酿酒，因休暇，则载酒于湖上，时取一醉；欢醉中，据湖岸，引臂向鱼取酒，使舫载之，遍饮坐者。意疑倚巴丘，酌於君山之上，诸子环洞庭而坐，酒舫泛泛然，触波涛而往来者，乃作歌以长之。</sub></p>
<p>　　石鱼湖，似洞庭，夏水欲满君山青。<br>　　山为樽，水为沼，酒徒历历坐洲鸟。<br>　　长风连日作大浪，不能废人运酒舫。<br>　　我持长瓢坐巴丘，酌饮四座以散愁。</p>
<p><center><font color="teal" size="+1">066 韩愈：山石</font></center></p>

<p>　　山石荦确行径微，黄昏到寺蝙蝠飞。<br>　　升堂坐阶新雨足，芭蕉叶大栀子肥。<br>　　僧言古壁佛画好，以火来照所见稀。<br>　　铺床拂席置羹饭，疏粝亦足饱我饥。<br>　　夜深静卧百虫绝，清月出岭光入扉。<br>　　天明独去无道路，出入高下穷烟霏。<br>　　山红涧碧纷烂漫，时见松枥皆十围。<br>　　当流赤足蹋涧石，水声激激风吹衣。<br>　　人生如此自可乐，岂必局束为人鞿！<br>　　嗟哉吾党二三子，安得至老不更归！</p>
<p><center><font color="teal" size="+1">067 韩愈：八月十五夜赠张功曹</font></center></p>

<p>　　纤云四卷天无河，清风吹空月舒波。<br>　　沙平水息声影绝，一杯相属君当歌。<br>　　君歌声酸辞且苦，不能听终泪如雨。<br>　　洞庭连天九嶷高，蛟龙出没猩鼯号。<br>　　十生九死到官所，幽居默默如藏逃。<br>　　下床畏蛇食畏药，海气湿蛰熏腥臊。<br>　　昨者州前槌大鼓，嗣皇继圣登夔皋。<br>　　赦书一日行万里，罪从大辟皆除死。<br>　　迁者追回流者还，涤瑕荡垢清朝班。<br>　　州家申名使家抑，坎轲只得移荆蛮。<br>　　判司卑官不堪说，未免捶楚尘埃间。<br>　　同时辈流多上道，天路幽险难追攀。<br>　　君歌且休听我歌，我歌今与君殊科。<br>　　一年明月今宵多，人生由命非由他。<br>　　有酒不饮奈明何！</p>
<p><center><font color="teal" size="+1">068 韩愈：谒衡岳庙遂宿岳寺题门楼</font></center></p>

<p>　　五岳祭秩皆三公，四方环镇嵩当中。<br>　　火维地荒足妖怪，天假神柄专其雄。<br>　　喷云泄雾藏半腹，虽有绝顶谁能穷？<br>　　我来正逢秋雨节，阴气晦昧无清风。<br>　　潜心默祷若有应，岂非正直能感通！<br>　　须臾静扫众峰出，仰见突兀撑青空。<br>　　紫盖连延接天柱，石廪腾掷堆祝融。<br>　　森然魄动下马拜，松柏一迳趋灵宫。<br>　　纷墙丹柱动光彩，鬼物图画填青红。<br>　　升阶伛偻荐脯酒，欲以菲薄明其衷。<br>　　庙内老人识神意，睢盱侦伺能鞠躬。<br>　　手持杯珓导我掷，云此最吉馀难同。<br>　　窜逐蛮荒幸不死，衣食才足甘长终。<br>　　侯王将相望久绝，神纵欲福难为功！<br>　　夜投佛寺上高阁，星月掩映云曈昽。<br>　　猿鸣钟动不知曙，杲杲寒日生于东。</p>
<p><center><font color="teal" size="+1">069 韩愈：石鼓歌</font></center></p>

<p>　　张生手持石鼓文，劝我识作石鼓歌。<br>　　少陵无人谪仙死，才薄将奈石鼓何！<br>　　周纲凌迟四海沸，宣王愤起挥天戈。<br>　　大开明堂受朝贺，诸侯剑佩鸣相磨。<br>　　搜于岐阳骋雄俊，万里禽兽皆遮罗。<br>　　镌功勒成告万世，凿石作鼓隳嵯峨。<br>　　从臣才艺咸第一，拣选撰刻留山阿。<br>　　雨淋日炙野火燎，鬼物守护烦撝呵。<br>　　公从何处得纸本？毫发尽备无差讹。<br>　　辞严义密读难晓，字体不类隶与蝌。<br>　　年深岂免有缺画，快剑砍断生蛟鼍。<br>　　鸾翔凤翥众仙下，珊瑚碧树交枝柯。<br>　　金绳铁索锁钮壮，古鼎跃水龙腾梭。<br>　　陋儒编诗不收入，二雅褊迫无委蛇。<br>　　孔子西行不到秦，掎摭星宿遗羲娥。<br>　　嗟予好古生苦晚，对此涕泪双滂沱。<br>　　忆昔初蒙博士征，其年始改称元和。<br>　　故人从军在右辅，为我度量掘臼科。<br>　　濯冠沐浴告祭酒，如此至宝存岂多！<br>　　毡包席裹可立致，十鼓只载数骆驼。<br>　　荐诸太庙比郜鼎，光价岂止百倍过！<br>　　圣恩若许留太学，诸生讲解得切磋。<br>　　观经鸿都尚填咽，坐见举国来奔波。<br>　　剜苔剔藓露节角，安置妥帖平不颇。<br>　　大厦深檐与盖覆，经历久远期无佗。<br>　　中朝大官老于事，讵肯感激徒媕娿。<br>　　牧童敲火牛砺角，谁复著手为摩挲？<br>　　日销月铄就埋没，六年西顾空吟哦。<br>　　羲之俗书趁姿媚，数纸尚可博白鹅。<br>　　继周八代争战罢，无人收拾理则那。<br>　　方今太平日无事，柄任儒术崇丘轲。<br>　　安能以此上论列，愿借辩口如悬河。<br>　　石鼓之歌止于此，呜呼吾意其蹉跎！</p>
<p><center><font color="teal" size="+1">070 柳宗元：渔翁</font></center></p>

<p>　　渔翁夜傍西岩宿，晓汲清湘燃楚烛。<br>　　烟销日出不见人，欸乃一声山水绿。<br>　　回看天际下中流，岩上无心云相逐。</p>
<p><center><font color="teal" size="+1">071 白居易：长恨歌</font></center></p>

<p>　　汉皇重色思倾国，御宇多年求不得。<br>　　杨家有女初长成，养在深闺人未识。<br>　　天生丽质难自弃，一朝选在君王侧。<br>　　回眸一笑百媚生，六宫粉黛无颜色。<br>　　春寒赐浴华清池，温泉水滑洗凝脂。<br>　　侍儿扶起娇无力，始是新承恩泽时。<br>　　云鬓花颜金步摇，芙蓉帐暖度春宵。<br>　　春宵苦短日高起，从此君王不早朝。<br>　　承欢侍宴无闲暇，春从春游夜专夜。<br>　　后宫佳丽三千人，三千宠爱在一身。<br>　　金星妆成娇侍夜，玉楼宴罢醉和春。<br>　　姊妹弟兄皆列士，可怜光彩生门户。<br>　　遂令天下父母心，不重生男重生女。<br>　　骊宫高处入青云，仙乐风飘处处闻。<br>　　缓歌慢舞凝丝竹，尽日君王看不足。<br>　　渔阳鼙鼓动地来，惊破霓裳羽衣曲。<br>　　九重城阙烟尘生，千乘万骑西南行。<br>　　翠华摇摇行复止，西出都门百馀里。<br>　　六军不发无奈何，宛转蛾眉马前死。<br>　　花钿委地无人收，翠翘金雀玉搔头。<br>　　君王掩面救不得，回看血泪相和流。<br>　　黄埃散漫风萧索，云栈萦纡登剑阁。<br>　　峨嵋山下少人行，旌旗无光日色薄。<br>　　蜀江水碧蜀山青，圣主朝朝暮暮情。<br>　　行宫见月伤心色，夜雨闻铃肠断声。<br>　　天旋地转回龙驭，到此踌躇不能去。<br>　　马嵬坡下泥土中，不见玉颜空死处。<br>　　君臣相顾尽沾衣，东望都门信马归。<br>　　归来池苑皆依旧，太液芙蓉未央柳。<br>　　芙蓉如面柳如眉，对此如何不泪垂！<br>　　春风桃李花开日，秋雨梧桐叶落时。<br>　　西宫南内多秋草，落叶满阶红不扫。<br>　　梨园子弟白发新，椒房阿监青娥老。<br>　　夕殿萤飞思悄然，孤灯挑尽未成眠。<br>　　迟迟钟鼓初长夜，耿耿星河欲曙天。<br>　　鸳鸯瓦冷霜华重，翡翠衾寒谁与共？<br>　　悠悠生死别经年，魂魄不曾来入梦。<br>　　临邛道士鸿都客，能以精诚致魂魄。<br>　　为感君王辗转思，遂教方士殷勤觅。<br>　　排空驭气奔如电，升天入地求之遍。<br>　　上穷碧落下黄泉，两处茫茫皆不见。<br>　　忽闻海上有仙山，山在虚无缥缈间。<br>　　楼阁玲珑五云起，其中绰约多仙子。<br>　　中有一人字太真，雪肤花貌参差是。<br>　　金阙西厢叩玉扃，转教小玉报双成。<br>　　闻道汉家天子使，九华帐里梦魂惊。<br>　　揽衣推枕起徘徊，珠箔银屏迤逦开。<br>　　云鬓半偏新睡觉，花冠不整下堂来。<br>　　风吹仙袂飘飘举，犹似霓裳羽衣舞。<br>　　玉容寂寞泪阑干，梨花一枝春带雨。<br>　　含情凝睇谢君王，一别音容两渺茫。<br>　　昭阳殿里恩爱绝，蓬莱宫中日月长。<br>　　回头下望人寰处，不见长安见尘雾。<br>　　唯将旧物表深情，钿合金钗寄将去。<br>　　钗留一股合一扇，钗擘黄金合分钿。<br>　　但教心似金钿坚，天上人间会相见。<br>　　临别殷勤重寄词，词中有誓两心知。<br>　　七月七日长生殿，夜半无人私语时。<br>　　在天愿作比翼鸟，在地愿为连理枝。<br>　　天长地久有时尽，此恨绵绵无绝期！</p>
<p><center><font color="teal" size="+1">072 白居易：琵琶行并序</font></center></p>

<p><sub>　　元和十年，予左迁九江郡司马。明年秋，送客湓浦口，闻船中夜弹琵琶者，听其音，铮铮然有京都声；问其人，本长安倡女，尝学琵琶於穆曹二善才。年长色衰，委身为贾人妇。遂命酒，使快弹数曲，曲罢悯然。自叙少小时欢乐事，今漂沦憔悴，转徙於江湖间。予出官二年恬然自安，感斯人言，是夕，始觉有迁谪意，因为长句歌以赠之，凡六百一十六言，命曰琵琶行。</sub></p>
<p>　　浔言江头夜送客，枫叶荻花秋瑟瑟。<br>　　主人下马客在船，举酒欲饮无管弦。<br>　　醉不成欢惨将别，别时茫茫江浸月。<br>　　忽闻水上琵琶声，主人忘归客不发。<br>　　寻声暗问弹者谁，琵琶声停欲语迟。<br>　　移船相近邀相见，添酒回灯重开宴。<br>　　千呼万唤始出来，犹抱琵琶半遮面。<br>　　转轴拨弦三两声，未成曲调先有情。<br>　　弦弦掩抑声声思，似诉平生不得志。<br>　　低眉信手续续弹，说尽心中无限事。<br>　　轻拢慢捻抹复挑，初为霓裳后六么。<br>　　大弦嘈嘈如急雨，小弦切切如私语。<br>　　嘈嘈切切错杂弹，大珠小珠落玉盘。<br>　　间关莺语花底滑，幽咽泉流水下滩。<br>　　水泉冷涩弦凝绝，凝绝不通声渐歇。<br>　　别有幽愁暗恨生，此时无声胜有声。<br>　　银瓶乍破水浆迸，铁骑突出刀枪鸣。<br>　　曲终收拨当心画，四弦一声如裂帛。<br>　　东船西舫悄无言，唯见江心秋月白。<br>　　沈吟放拨插弦中，整顿衣裳起敛容。<br>　　自言本是京城女，家在虾蟆陵下住。<br>　　十三学得琵琶成，名属教坊第一部。<br>　　曲罢曾教善才服，妆成每被秋娘妒。<br>　　五陵年少争缠头，一曲红绡不知数。<br>　　钿头银篦击节碎，血色罗裙翻酒污。<br>　　今年欢笑复明年，秋月春风等闲度。<br>　　弟走从军阿姨死，暮去朝来颜色故。<br>　　门前冷落车马稀，老大嫁作商人妇。<br>　　商人重利轻别离，前月浮梁买茶去。<br>　　去来江口守空船，绕船月明江水寒。<br>　　夜深忽梦少年事，梦啼妆泪红阑干。<br>　　我闻琵琶已叹息，又闻此语重唧唧。<br>　　同是天涯沦落人，相逢何必曾相识！<br>　　我从去年辞帝京，谪居卧病浔阳城。<br>　　浔阳地僻无音乐，终岁不闻丝竹声。<br>　　住近湓江地低湿，黄芦苦竹绕宅生。<br>　　其间旦暮闻何物？杜鹃啼血猿哀鸣。<br>　　春江花朝秋月夜，往往取酒还独倾。<br>　　岂无山歌与村笛，呕哑嘲哳难为听！<br>　　今夜闻君琵琶语，如听仙乐耳暂明。<br>　　莫辞更坐弹一曲，为君翻作琵琶行。<br>　　感我此言良久立，却坐促弦弦转急。<br>　　凄凄不似向前声，满座重闻皆掩泣。<br>　　座中泣下谁最多，江州司马青衫湿！</p>
<p><center><font color="teal" size="+1">073 李商隐：韩碑</font></center></p>

<p>　　元和天子神武姿，彼何人哉轩与羲。<br>　　誓将上雪列圣耻，坐法宫中朝四夷。<br>　　淮西有贼五十载，封狼生貙貙生罴。<br>　　不据山河据平地，长戈利矛日可麾。<br>　　帝得圣相相曰度，贼斫不死神扶持。<br>　　腰悬相印作都统，阴风惨澹天王旗。<br>　　愬武古通作牙爪，仪曹外郎载笔随。<br>　　行军司马智且勇，十四万众犹虎貔。<br>　　入蔡缚贼献太庙，功无与让恩不訾。<br>　　帝曰汝度功第一，汝从事愈宜为辞。<br>　　愈拜稽首蹈且舞，金石刻画臣能为。<br>　　古者世称大手笔，此事不系于职司。<br>　　当仁自古有不让，言讫屡颔天子颐。<br>　　公退斋戒坐小阁，濡染大笔何淋漓！<br>　　点窜尧典舜典字，涂改清庙生民诗。<br>　　文成破体书在纸，清晨再拜铺丹墀。<br>　　表曰臣愈昧死上，咏神圣功书之碑。<br>　　碑高三丈字如斗，负以灵鳌蟠以螭。<br>　　句奇语重喻者少，谗之天子言其私。<br>　　长绳百尺拽碑倒，粗沙大石相磨治。<br>　　公之斯文若元气，先时已入人肝脾。<br>　　汤盘孔鼎有述作，今无其器存其辞。<br>　　呜呼圣皇及圣相，相与烜赫流淳熙。<br>　　公之斯文不示后，曷与三五相攀追。<br>　　愿书万本诵万过，口角流沫右手胝。<br>　　传之七十有二代，以为封禅玉检明堂基。</p>
<hr>

<h2 id="七言乐府"><a href="#七言乐府" class="headerlink" title="七言乐府"></a>七言乐府</h2><p><center><font color="teal" size="+1">074 高适：燕歌行并序</font></center></p>

<p><sub>　　开元二十六年，客有从御史大夫张公出塞而还者，作燕歌行以示适，感征戍之事，因而和焉。</sub></p>
<p>　　汉家烟尘在东北，汉将辞家破残贼。<br>　　男儿本自重横行，天子非常赐颜色。<br>　　摐金伐鼓下榆关，旌旆逶迤碣石间。<br>　　校尉羽书飞瀚海，单于猎火照狼山。<br>　　山川萧条极边土，胡骑凭陵杂风雨。<br>　　战士军前半死生，美人帐下犹歌舞。<br>　　大漠穷秋塞草衰，孤城落日斗兵稀。<br>　　身当恩遇常轻敌，力尽关山未解围。<br>　　铁衣远戍辛勤久，玉筋应啼别离后。<br>　　少妇城南欲断肠，征人蓟北空回首。<br>　　边庭飘摇那可度，绝域苍茫更何有！<br>　　杀气三时作阵云，寒声一夜传刁斗。<br>　　相看白刃血纷纷，死节从来岂顾勋？<br>　　君不见沙场征战苦，至今犹忆李将军！</p>
<p><center><font color="teal" size="+1">075 李颀：古从军行</font></center></p>

<p>　　白日登山望烽火，黄昏饮马傍交河。<br>　　行人刁斗风沙暗，公主琵琶幽怨多。<br>　　野云万里无城郭，雨雪纷纷连大漠。<br>　　胡雁哀鸣夜夜飞，胡儿眼泪双双落。<br>　　闻道玉门犹被遮，应将性命逐轻车。<br>　　年年战骨埋荒外，空见葡萄入汉家。</p>
<p><center><font color="teal" size="+1">076 王维：洛阳女儿行</font></center></p>

<p>　　洛阳女儿对门居，才可容颜十五馀。<br>　　良人玉勒乘骢马，侍女金盘脍鲤鱼。<br>　　画阁朱楼尽相望，红桃绿柳垂檐向。<br>　　罗帷送上七香车，宝扇迎归九华帐。<br>　　狂夫富贵在青春，意气骄奢剧季伦。<br>　　自怜碧玉亲教舞，不惜珊瑚持与人。<br>　　春窗曙灭九微火，九微片片飞花琐。<br>　　戏罢曾无理曲时，妆成只是薰香坐。<br>　　城中相识尽繁华，日夜经过赵李家。<br>　　谁怜越女颜如玉，贫贱江头自浣纱！</p>
<p><center><font color="teal" size="+1">077 王维：老将行</font></center></p>

<p>　　少年十五二十时，步行夺得胡马骑。<br>　　射杀山中白额虎，肯数邺下黄须儿！<br>　　一身转战三千里，一剑曾当百万师。<br>　　汉兵奋迅如霹雳，虏骑崩腾畏蒺藜。<br>　　卫青不败由天幸，李广无功缘数奇。<br>　　自从弃置便衰朽，世事蹉跎成白首。<br>　　昔时飞箭无全目，今日垂杨生左肘。<br>　　路旁时卖故侯瓜，门前学种先生柳。<br>　　苍茫古木连穷巷，寥落寒山对虚牖。<br>　　誓令疏勒出飞泉，不似颍川空使酒。<br>　　贺兰山下阵如云，羽檄交驰日夕闻。<br>　　节使三河募年少，诏书五道出将军。<br>　　试拂铁衣如雪色，聊持宝剑动星文。<br>　　愿得燕弓射大将，耻令越甲鸣吾君。<br>　　莫嫌旧日云中守，犹堪一战取功勋！</p>
<p><center><font color="teal" size="+1">078 王维：桃源行</font></center></p>

<p>　　渔舟逐水爱山春，两岸桃花夹古津。<br>　　坐看红树不知远，行尽青溪不见人。<br>　　山口潜行始隈隩，山开旷望旋平陆。<br>　　遥看一处攒云树，近入千家散花竹。<br>　　樵客初传汉姓名，居人未改秦衣服。<br>　　居人共住武陵源，还从物外起田园。<br>　　月明松下房栊静，日出云中鸡犬喧。<br>　　惊闻俗客争来集，竞引还家问都邑。<br>　　平明闾巷扫花开，薄暮渔樵乘水入。<br>　　初因避地去人间，及至成仙遂不还。<br>　　峡里谁知有人事？世中遥望空云山。<br>　　不疑灵境难闻见，尘心未尽思乡县。<br>　　出洞无论隔山水，辞家终拟长游衍。<br>　　自谓经过旧不迷，安知峰壑今来变？<br>　　当时只记入山深，青溪几曲到云林。<br>　　春来遍是桃花水，不辨仙源何处寻。</p>
<p><center><font color="teal" size="+1">079 李白：蜀道难</font></center></p>

<p>　　噫吁戏，危乎高哉！<br>　　蜀道之难难于上青天！<br>　　蚕丛及鱼凫，开国何茫然！<br>　　尔来四万八千岁，始与秦塞通人烟。<br>　　西当太白有鸟道，可以横绝峨眉巅。<br>　　地崩山摧壮士死，然后天梯石栈方钩连。<br>　　上有六龙回日之高标，下有冲波逆折之回川。<br>　　黄鹤之飞尚不得，猿猱欲度愁攀援。<br>　　青泥何盘盘，百步九折萦岩峦。<br>　　扪参历井仰胁息，以手抚膺坐长叹。<br>　　问君西游何时还？畏途巉岩不可攀！<br>　　但见悲鸟号古木，雄飞雌从绕林间。<br>　　又闻子规啼，夜月愁空山。<br>　　蜀道之难难于上青天！使人听此凋朱颜。<br>　　连峰去天不盈尺，枯松倒挂倚绝壁。<br>　　飞湍瀑流争喧豗，冰崖转石万壑雷。<br>　　其险也如此！<br>　　嗟尔远道之人，胡为乎来哉？<br>　　剑阁峥嵘而崔嵬。<br>　　一夫当关，万夫莫开。<br>　　所守或匪亲，化为狼与豺。<br>　　朝避猛虎，夕避长蛇。<br>　　磨牙吮血，杀人如麻。<br>　　锦城虽云乐，不如早还家。<br>　　蜀道之难难于上青天！侧身西望常咨嗟！</p>
<p><center><font color="teal" size="+1">080 李白：长相思二首之一</font></center></p>

<p>　　长相思，在长安。<br>　　络纬秋啼金井阑，微霜凄凄簟色寒。<br>　　孤灯不明思欲绝，卷帷望月空长叹。<br>　　美人如花隔云端。<br>　　上有青冥之长天，下有渌水之波澜。<br>　　天长路远魂飞苦，梦魂不到关山难。<br>　　长相思，摧心肝！</p>
<p><center><font color="teal" size="+1">081 李白：长相思二首之二</font></center></p>

<p>　　日色已尽花含烟，月明欲素愁不眠。<br>　　赵瑟初停凤凰柱，蜀琴欲奏鸳鸯弦。<br>　　此曲有意无人传，愿随春风寄燕然。<br>　　忆君迢迢隔青天。<br>　　昔日横波目，今成流泪泉。<br>　　不信妾肠断，归来看取明镜前。</p>
<p><center><font color="teal" size="+1">082 李白：行路难三首之一</font></center></p>

<p>　　金樽清酒斗十千，玉盘珍羞值万钱。<br>　　停杯投箸不能食，拔剑四顾心茫然。<br>　　欲渡黄河冰塞川，将登太行雪满山。<br>　　闲来垂钓碧溪上，忽复乘舟梦日边。<br>　　行路难，行路难！多歧路，今安在？<br>　　长风破浪会有时，直挂云帆济沧海。</p>
<p><center><font color="teal" size="+1">083 李白：行路难三首之二</font></center></p>

<p>　　大道如青天，我独不得出。<br>　　羞逐长安社中儿，赤鸡白狗赌梨栗。<br>　　弹剑作歌奏苦声，曳裾王门不称情。<br>　　淮阴市井笑韩信，汉朝公卿忌贾生。<br>　　君不见，昔时燕家重郭隗，拥彗折节无嫌猜。<br>　　剧辛乐毅感恩分，输肝剖胆效英才。<br>　　昭王白骨萦蔓草，谁人更扫黄金台？<br>　　行路难，归去来！</p>
<p><center><font color="teal" size="+1">084 李白：行路难三首之三</font></center></p>

<p>　　有耳莫洗颍川水，有口莫食首阳蕨。<br>　　含光混世贵无名，何用孤高比云月？<br>　　吾观自古贤达人，功成不退皆殒身。<br>　　子胥既弃吴江上，屈原终投湘水滨。<br>　　陆机雄才岂自保？李斯税驾苦不早。<br>　　华亭鹤唳讵可闻，上蔡苍鹰何足道！<br>　　君不见，吴中张翰称达生，秋风忽忆江东行。<br>　　且乐生前一杯酒，何须身后千载名！</p>
<p><center><font color="teal" size="+1">085 李白：将进酒</font></center></p>

<p>　　君不见，黄河之水天上来，奔流到海不复回。<br>　　君不见，高堂明镜悲白发，朝如青丝暮成雪。<br>　　人生得意须尽欢，莫使金樽空对月！<br>　　天生我材必有用，千金散尽还复来。<br>　　烹羊宰牛且为乐，会须一饮三百杯！<br>　　岑夫子，丹丘生，将进酒，君莫停！<br>　　与君歌一曲，请君为我侧耳听！<br>　　钟鼓馔玉不足贵，但愿长醉不愿醒！<br>　　古来圣贤皆寂寞，惟有饮者留其名！<br>　　陈王昔时宴平乐，斗酒十千恣欢谑。<br>　　主人何为言少钱？径须沽取对君酌。<br>　　五花马，千金裘，呼儿将出换美酒，与尔同消万古愁！</p>
<p><center><font color="teal" size="+1">086 杜甫：兵车行</font></center></p>

<p>　　车辚辚，马萧萧，行人弓箭各在腰。<br>　　耶娘妻子走相送，尘埃不见咸阳桥。<br>　　牵衣顿足拦道哭，哭声直上干云霄！<br>　　道旁过者问行人，行人但云点行频。<br>　　或从十五北防河，便至四十西营田。<br>　　去时里正与裹头，归来头白还戍边！<br>　　边亭流血成海水，武皇开边意未已。<br>　　君不闻，汉家山东二百州，千村万落生荆杞！<br>　　纵有健妇把锄犁，禾生陇亩无东西。<br>　　况复秦兵耐苦战，被驱不异犬与鸡。<br>　　长者虽有问，役夫敢申恨？<br>　　且如今年冬，未休关西卒。<br>　　县官急索租，租税从何出？<br>　　信知生男恶，反是生女好。<br>　　生女犹得嫁比邻，生男埋没随百草！<br>　　君不见，青海头，古来白骨无人收。<br>　　新鬼烦冤旧鬼哭，天阴雨湿声啾啾！</p>
<p><center><font color="teal" size="+1">087 杜甫：丽人行</font></center></p>

<p>　　三月三日天气新，长安水边多丽人。<br>　　态浓意远淑且真，肌理细腻骨肉匀。<br>　　绣罗衣裳照暮春，蹙金孔雀银麒麟。<br>　　头上何所有？翠微盍叶垂鬓唇。<br>　　背后何所见？珠压腰衱稳称身。<br>　　就中云幕椒房亲，赐名大国虢与秦。<br>　　紫驼之峰出翠釜，水精之盘行素鳞。<br>　　犀箸餍饫久未下，鸾刀缕切空纷纶。<br>　　黄门飞鞚不动尘，御厨络绎送八珍。<br>　　箫鼓哀吟感鬼神，宾从杂沓实要津。<br>　　后来鞍马何逡巡，当轩下马入锦茵。<br>　　杨花雪落覆白苹，青鸟飞去衔红巾。<br>　　炙手可热势绝伦，慎莫近前丞相嗔！</p>
<p><center><font color="teal" size="+1">088 杜甫：哀江头</font></center></p>

<p>　　少陵野老吞生哭，春日潜行曲江曲。<br>　　江头宫殿锁千门，细柳新蒲为谁绿？<br>　　忆昔霓旌下南苑，苑中景物生颜色。<br>　　昭阳殿里第一人，同辇随君侍君侧。<br>　　辇前才人带弓箭，白马嚼啮黄金勒。<br>　　翻身向天仰射云，一箭正坠双飞翼。<br>　　明眸皓齿今何在？血污游魂归不得！<br>　　清渭东流剑阁深，去住彼此无消息。<br>　　人生有情泪沾臆，江水江花岂终极？<br>　　黄昏胡骑尘满城，欲往城南望城北。</p>
<p><center><font color="teal" size="+1">089 杜甫：哀王孙</font></center></p>

<p>　　长安城头头白乌，夜飞延秋门上呼。<br>　　又向人家啄大屋，屋底达官走避胡。<br>　　金鞭断折九马死，骨肉不待同驰驱。<br>　　腰下宝玦青珊瑚，可怜王孙泣路隅！<br>　　问之不肯道姓名，但道困苦乞为奴。<br>　　已经百日窜荆棘，身上无有完肌肤。<br>　　高帝子孙尽隆准，龙种自与常人殊。<br>　　豺狼在邑龙在野，王孙善保千金躯。<br>　　不敢长语临交衢，且为王孙立斯须。<br>　　昨夜东风吹血腥，东来橐驼满旧都。<br>　　朔方健儿好身手，昔何勇锐今何愚！<br>　　窃闻天子已传位，圣德北服南单于。<br>　　花门剺面请雪耻，慎勿出口他人狙！<br>　　哀哉王孙慎勿疏，五陵佳气无时无。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




  <nav class="pagination">
    <a class="extend prev" rel="prev" title="上一页" aria-label="上一页" href="/page/2/"><i class="fa fa-angle-left"></i></a><a class="page-number" href="/">1</a><a class="page-number" href="/page/2/">2</a><span class="page-number current">3</span><a class="page-number" href="/page/4/">4</a><span class="space">&hellip;</span><a class="page-number" href="/page/62/">62</a><a class="extend next" rel="next" title="下一页" aria-label="下一页" href="/page/4/"><i class="fa fa-angle-right"></i></a>
  </nav>

</div>
  </main>

  <footer class="footer">
    <div class="footer-inner">


<div class="copyright">
  &copy; 
  <span itemprop="copyrightYear">2024</span>
  <span class="with-love">
    <i class="fa fa-heart"></i>
  </span>
  <span class="author" itemprop="copyrightHolder">得月庵主人</span>
</div>

    </div>
  </footer>

  
  <div class="back-to-top" role="button" aria-label="返回顶部">
    <i class="fa fa-arrow-up fa-lg"></i>
    <span>0%</span>
  </div>

<noscript>
  <div class="noscript-warning">Theme NexT works best with JavaScript enabled</div>
</noscript>


  
  <script src="https://cdnjs.cloudflare.com/ajax/libs/animejs/3.2.1/anime.min.js" integrity="sha256-XL2inqUJaslATFnHdJOi9GfQ60on8Wx1C2H8DYiN1xY=" crossorigin="anonymous"></script>
<script src="/js/comments.js"></script><script src="/js/utils.js"></script><script src="/js/motion.js"></script><script src="/js/next-boot.js"></script>

  <script src="https://cdnjs.cloudflare.com/ajax/libs/hexo-generator-searchdb/1.4.1/search.js" integrity="sha256-1kfA5uHPf65M5cphT2dvymhkuyHPQp5A53EGZOnOLmc=" crossorigin="anonymous"></script>
<script src="/js/third-party/search/local-search.js"></script>





  





</body>
</html>
