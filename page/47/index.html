<!DOCTYPE html>
<html lang="zh-CN">
<head>
  <meta charset="UTF-8">
<meta name="viewport" content="width=device-width">
<meta name="theme-color" content="#222"><meta name="generator" content="Hexo 6.0.0">

  <link rel="apple-touch-icon" sizes="180x180" href="/images/apple-touch-icon-next.png">
  <link rel="icon" type="image/png" sizes="32x32" href="/images/favicon.ico">
  <link rel="icon" type="image/png" sizes="16x16" href="/images/favicon.ico">
  <link rel="mask-icon" href="/images/logo.svg" color="#222">

<link rel="stylesheet" href="/css/main.css">



<link rel="stylesheet" href="https://cdnjs.cloudflare.com/ajax/libs/font-awesome/6.2.1/css/all.min.css" integrity="sha256-Z1K5uhUaJXA7Ll0XrZ/0JhX4lAtZFpT6jkKrEDT0drU=" crossorigin="anonymous">
  <link rel="stylesheet" href="https://cdnjs.cloudflare.com/ajax/libs/animate.css/3.1.1/animate.min.css" integrity="sha256-PR7ttpcvz8qrF57fur/yAx1qXMFJeJFiA6pSzWi0OIE=" crossorigin="anonymous">

<script class="next-config" data-name="main" type="application/json">{"hostname":"6gpp.github.io","root":"/","images":"/images","scheme":"Gemini","darkmode":false,"version":"8.14.0","exturl":false,"sidebar":{"position":"left","display":"post","padding":18,"offset":12},"copycode":{"enable":true,"style":null},"bookmark":{"enable":false,"color":"#222","save":"auto"},"mediumzoom":false,"lazyload":false,"pangu":false,"comments":{"style":"tabs","active":null,"storage":true,"lazyload":false,"nav":null},"stickytabs":false,"motion":{"enable":true,"async":false,"transition":{"menu_item":"fadeInDown","post_block":"fadeIn","post_header":"fadeInDown","post_body":"fadeInDown","coll_header":"fadeInLeft","sidebar":"fadeInUp"}},"prism":false,"i18n":{"placeholder":"搜索...","empty":"没有找到任何搜索结果：${query}","hits_time":"找到 ${hits} 个搜索结果（用时 ${time} 毫秒）","hits":"找到 ${hits} 个搜索结果"},"path":"/search.xml","localsearch":{"enable":true,"trigger":"auto","top_n_per_article":1,"unescape":false,"preload":false}}</script><script src="/js/config.js"></script>

    <meta name="description" content="所有在读书中度过的日子都是美好的">
<meta property="og:type" content="website">
<meta property="og:title" content="得月庵">
<meta property="og:url" content="https://6gpp.github.io/page/47/index.html">
<meta property="og:site_name" content="得月庵">
<meta property="og:description" content="所有在读书中度过的日子都是美好的">
<meta property="og:locale" content="zh_CN">
<meta property="article:author" content="得月庵主人">
<meta name="twitter:card" content="summary">


<link rel="canonical" href="https://6gpp.github.io/page/47/">



<script class="next-config" data-name="page" type="application/json">{"sidebar":"","isHome":true,"isPost":false,"lang":"zh-CN","comments":"","permalink":"","path":"page/47/index.html","title":""}</script>

<script class="next-config" data-name="calendar" type="application/json">""</script>
<title>得月庵</title>
  






  <script async defer data-website-id="" src=""></script>

  <script defer data-domain="" src=""></script>

  <noscript>
    <link rel="stylesheet" href="/css/noscript.css">
  </noscript>
</head>

<body itemscope itemtype="http://schema.org/WebPage" class="use-motion">
  <div class="headband"></div>

  <main class="main">
    <div class="column">
      <header class="header" itemscope itemtype="http://schema.org/WPHeader"><div class="site-brand-container">
  <div class="site-nav-toggle">
    <div class="toggle" aria-label="切换导航栏" role="button">
        <span class="toggle-line"></span>
        <span class="toggle-line"></span>
        <span class="toggle-line"></span>
    </div>
  </div>

  <div class="site-meta">

    <a href="/" class="brand" rel="start">
      <i class="logo-line"></i>
      <h1 class="site-title">得月庵</h1>
      <i class="logo-line"></i>
    </a>
      <p class="site-subtitle" itemprop="description">万卷古今消永日，一窗昏晓送流年</p>
  </div>

  <div class="site-nav-right">
    <div class="toggle popup-trigger" aria-label="搜索" role="button">
        <i class="fa fa-search fa-fw fa-lg"></i>
    </div>
  </div>
</div>



<nav class="site-nav">
  <ul class="main-menu menu"><li class="menu-item menu-item-home"><a href="/" rel="section"><i class="fa fa-home fa-fw"></i>首页</a></li><li class="menu-item menu-item-sitemap"><a href="/links/map.html" rel="section"><i class="fa fa-sitemap fa-fw"></i>阅历</a></li><li class="menu-item menu-item-tags"><a href="/tags/" rel="section"><i class="fa fa-tags fa-fw"></i>标签</a></li><li class="menu-item menu-item-about"><a href="/about/" rel="section"><i class="fa fa-user fa-fw"></i>关于</a></li>
      <li class="menu-item menu-item-search">
        <a role="button" class="popup-trigger"><i class="fa fa-search fa-fw"></i>搜索
        </a>
      </li>
  </ul>
</nav>



  <div class="search-pop-overlay">
    <div class="popup search-popup"><div class="search-header">
  <span class="search-icon">
    <i class="fa fa-search"></i>
  </span>
  <div class="search-input-container">
    <input autocomplete="off" autocapitalize="off" maxlength="80"
           placeholder="搜索..." spellcheck="false"
           type="search" class="search-input">
  </div>
  <span class="popup-btn-close" role="button">
    <i class="fa fa-times-circle"></i>
  </span>
</div>
<div class="search-result-container no-result">
  <div class="search-result-icon">
    <i class="fa fa-spinner fa-pulse fa-5x"></i>
  </div>
</div>

    </div>
  </div>

</header>
        
  
  <aside class="sidebar">

    <div class="sidebar-inner sidebar-overview-active">
      <ul class="sidebar-nav">
        <li class="sidebar-nav-toc">
          文章目录
        </li>
        <li class="sidebar-nav-overview">
          站点概览
        </li>
      </ul>

      <div class="sidebar-panel-container">
        <!--noindex-->
        <div class="post-toc-wrap sidebar-panel">
        </div>
        <!--/noindex-->

        <div class="site-overview-wrap sidebar-panel">
          <div class="site-author animated" itemprop="author" itemscope itemtype="http://schema.org/Person">
    <img class="site-author-image" itemprop="image" alt="得月庵主人"
      src="/images/avatar.jpg">
  <p class="site-author-name" itemprop="name">得月庵主人</p>
  <div class="site-description" itemprop="description">所有在读书中度过的日子都是美好的</div>
</div>
<div class="site-state-wrap animated">
  <nav class="site-state">
      <div class="site-state-item site-state-posts">
        <a href="/archives/">
          <span class="site-state-item-count">1234</span>
          <span class="site-state-item-name">日志</span>
        </a>
      </div>
      <div class="site-state-item site-state-categories">
          <a href="/categories/">
        <span class="site-state-item-count">8</span>
        <span class="site-state-item-name">分类</span></a>
      </div>
      <div class="site-state-item site-state-tags">
          <a href="/tags/">
        <span class="site-state-item-count">56</span>
        <span class="site-state-item-name">标签</span></a>
      </div>
  </nav>
</div>

        </div>
      </div>
    </div>

    
  </aside>


    </div>

    <div class="main-inner index posts-expand">

    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_011/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_011/" class="post-title-link" itemprop="url">水浒传 - 第011回 朱贵水亭施号箭 林冲雪夜上梁山</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-11-09 00:00:00" itemprop="dateCreated datePublished" datetime="2000-11-09T00:00:00+08:00">2000-11-09</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第011回 朱贵水亭施号箭 林冲雪夜上梁山</font></center></p>

<p>　　话说「豹子头」林冲当夜醉倒在雪里地上，挣扎不起，被众庄客向前绑缚了，解送来一个庄院。只见一个庄客从院里出来，说道：「大官人未起，众人且把这厮高吊起在门楼底下。」看天色晓来，林冲酒醒，打一看时，果然好个大庄院。林冲大叫道：「什么人敢吊我在这里？」那庄客听得叫，手拿着白木棍，从门里走出来，喝道：「你这厮还自好口！」那个被烧了髭须的老庄客说道：「休要问他，只顾打！等大官人起来，问明送官。」庄客一齐上，林冲被打，挣扎不得，只叫道：「不要打我，我自有说处。」只见一个庄客来叫道：「大官人来了。」林冲看时，只见个官人，背叉着手，行将出来，至廊下问道：「你们在此打什么人？」众庄客答道：「昨夜捉得个偷米贼人。」那官人向前来看时，认得是林冲，慌忙喝退庄客，亲自解下，问道：「教头缘何被吊在这里？」众庄客看见，一齐走了。</p>
<p>　　林冲看时，不是别人，却是「小旋风」柴进，连忙叫道：「大官人救我！」柴进道：「教头为何到此，被村夫耻辱！」林冲道：「一言难尽！」两个且到里面坐下，把这火烧草料场一事，备细告诉。柴进听罢道：「兄长如此命蹇！今日天假其便，但请放心。这里是小弟的东庄，且住几时，却再商量。」叫庄客取一笼衣裳出来，叫林冲彻里至外都换了。请去暖阁里坐地，安排酒食杯盘管待。自此林冲只在柴进东庄上住了五七日，不在话下。</p>
<p>　　却说沧州牢城营里管营首告：林冲杀死差拨、陆虞候、富安等三人，放火延烧大军草料场。州尹大惊，随即押了公文帖，仰缉捕人员将带做公的，沿乡历邑，道店村坊，四处张挂，出三千贯信赏钱，捉拿正犯林冲。看看挨捕甚紧，各处村坊讲动了。</p>
<p>　　且说林冲在柴大官人东庄上，听得个信息紧急，俟候柴进回庄，林冲便说道：「非是大官人不留小人，只因官司追捕甚紧，排家搜捉，倘或寻到大官人庄上，犹恐负累大官人不好。既蒙大官人仗义疏财，求借林冲些小盘缠，投奔他处栖身，异日不死，当效犬马之报。」柴进道：「既是兄长要行，小人有个去处，作书一封与兄长前去。」正是：</p>
<p>　　豪杰蹉跎运未通，行藏随处被牢笼。不因柴进修书荐，焉得驰名水浒中。</p>
<p>　　林冲道：「若得大官人如此周济，教小人安身立命。只不知投何处去？」柴进道：「是山东济州管下一个水乡，地名梁山泊，方圆八百余里，中间是宛子城、蓼儿洼。如今有三个好汉在那里扎寨。为头的唤做「白衣秀士」王伦，第二个唤做摸着天杜迁，第三个唤做云里金刚宋万。那三个好汉，聚集着七八百小喽啰，打家劫舍。多有做下迷天大罪的人，都投奔那里躲灾避难，他都收留在彼。三位好汉，亦与我交厚，尝寄书缄来。我今修一封书与兄长，去投那里入伙如何？」林冲道：「若得如此顾盼，最好！」柴进道：「只是沧州道口见今官司张挂榜文，又差两个军官在那里搜检，把住道口。兄长必用从那里经过。」柴进低头一想道：「再有个计策，送兄长过去。」林冲道：「若蒙周全，死而不忘。」柴进当日先叫庄客背了包裹出关去等。柴进却备了三二十匹马，带了弓箭旗枪，驾了鹰雕，牵着猎狗，一行人马都打扮了，却把林冲杂在里面，一齐上马，都投关外。</p>
<p>　　却说把关军官坐在关上，看见是柴大官人，却都认得。原来这军官未袭职时，曾到柴进庄上，因此识熟。军官起身道：「大官人又去快活！」柴进下马问道：「二位官人缘何在此！」军官道：「沧州太尹行移文书，画影图形，捉拿犯人林冲，特差某等在此守把。但有过往客商，一一盘问，才放出关。」柴进笑道：「我这一伙人内中间夹带着林冲，你缘何不认得？」军官也笑道：「大官人是识法度的，不到得肯夹带了出去？请尊便上马。」柴进又笑道：「只恁地相托得过，拿得野味回来相送。」作别了，一齐上马出关去了。行得十四五里，却见先去的庄客在那里等候。柴进叫林冲下了马，脱去打猎的衣服，却穿上庄客带来的自己衣裳，系了腰刀，戴上红缨毡笠，背上包裹，提了衮刀，相辞柴进，拜别了便行。只说那柴进一行人上马，自去打猎，到晚方回，依旧过关送些野味与军官，回庄上去了，不在话下。</p>
<p>　　且说林冲与柴大官人别后，上路行了十数日，时遇暮冬天气，彤云密布，朔风紧起，又见纷纷扬扬，下着满天大雪。行不到二十余里，只见满地如银。昔金完颜亮有篇词，名百字令，单题着大雪，壮那胸中杀气：</p>
<p>　　天丁震怒，掀翻银海，散乱珠箔。六出奇花飞滚滚，平填了山中丘壑。皓虎颠狂，素麟猖獗，掣断珍珠索。玉龙酣战，鳞甲满天飘落。谁念万里关山，征夫僵立，缟带沾旗脚。色映戈矛，光摇剑戟，杀气横戎幕。貔虎豪雄，偏裨英勇，共与谈兵略。须拼一醉，看取碧空寥廓。</p>
<p>　　话说林冲踏着雪只顾走，看看天色冷得紧切，渐渐晚了。远远望见枕溪靠湖一个酒店，被雪漫漫地压着。但见：</p>
<p>　　银迷草舍，玉映茅檐。数十株老树杈丫，三五处小窗关闭。疏荆篱落，浑如腻粉轻铺；黄土绕墙，却似铅华布就。千团柳絮飘帘幕，万片鹅毛舞酒旗。</p>
<p>　　林冲看见，奔入那酒店里来，揭开芦帘，拂身入去，倒侧身看时，都是座头。拣一处坐下，倚了衮刀，解放包裹，抬了毡笠，把腰刀也挂了。只见一个酒保来问道：「客官打多少酒？」林冲道：「先取两角酒来。」酒保将个桶儿打两角酒，将来放在桌上。林冲又问道：「有什么下酒？」酒保道：「有生熟牛肉、肥鹅、嫩鸡。」林冲道：「先切二斤熟牛肉来。」酒保去不多时，将来铺下一大盘牛肉，数盘菜蔬，放个大碗，一面筛酒。林冲吃了三四碗酒，只见店里一个人背叉着手，走出来门前看雪。那人问酒保道：「什么人吃酒？」林冲看那人时，头戴深檐暖帽，身穿貂鼠皮袄，脚着一双獐皮窄靿靴，身材长大，貌相魁宏，双拳骨脸，三叉黄须，只把头来摸着看雪。林冲叫酒保只顾筛酒。林冲说道：「酒保，你也来吃碗酒。」酒保吃了一碗。林冲问道：「此间去梁山泊还有多少路？」酒保答道：「此间要去梁山泊，虽只数里，却是水路，全无旱路。若要去时，须用船去，方才渡得到那里。」林冲道：「你可与我觅只船儿。」酒保道：「这般大雪，天色又晚了，哪里去寻船只？」林冲道：「我多与你些钱，央你觅只船来，渡我过去。」酒保道：「却是没讨处。」林冲寻思道：「这般却怎的好？」又吃了几碗酒，闷上心来，蓦然想起：「我先在京师做教头，每日六街三市游玩吃酒，谁想今日被高俅这贼坑陷了我这一场，文了面，直断送到这里，闪得我有家难奔，有国难投，受此寂寞！」因感伤怀抱，问酒保借笔砚来，乘着一时酒兴，向那白粉壁上写下八句道：「仗义是林冲，为人最朴忠。江湖驰誉望，京国显英雄。身世悲浮梗，功名类转蓬。他年若得志，威镇泰山东。」撇下笔，再取酒 。</p>
<p>　　正饮之间，只见那个穿皮袄的汉子走向前来，把林冲劈腰揪住，说道：「你好大胆！你在沧州做下迷天大罪，却在这里！现今官司出三千贯信赏钱捉你，却是要怎地？」林冲道：「你道我是谁？」那汉道：「你不是豹子头林冲？」林冲道：「我自姓张。」那汉笑道：「你莫胡说，现今壁上写下名字，你脸上文著金印，如何要赖得过？」林冲道：「你真个要拿我！」那汉笑道：「我却拿你做什么？你跟我进来，到里面和你说话。」那汉放了手，林冲跟着，到后面一个水亭上，叫酒保点起灯来，和林冲施礼，对面坐下。那汉问道：「却才见兄长只顾问梁山泊路头，要寻船去，那里是强人山寨，你待要去做什么？」林冲道：「实不相瞒：如今官司追捕小人紧急，无安身处，特投这山寨里好汉入伙，因此要去。」那汉道：「虽然如此，必有个人荐兄长来入伙。」林冲道：「沧州横海郡故友举荐将来。」那汉道： 「莫非小旋风柴进么？」林冲道：「足下何以知之？」那汉道：「柴大官人与山寨中大王头领交厚，常有书信往来。」原来王伦当初不得第之时，与杜迁投奔柴进，多得柴进留在庄子上，住了几时。临起身，又赍发盘缠银两，因此有恩。林冲听了，便拜道：「有眼不识泰山，愿求大名。」那汉慌忙答礼，说道：「小人是王头领手下耳目，姓朱，名贵，原是沂州沂水县人氏，江湖上但叫小弟做『旱地忽律』。山寨里教小弟在此间开酒店为名，专一探听往来客商经过。但有财帛者，便去山寨里报知。但是孤单客人到此，无财帛的，放他过去；有财帛的，来到这里，轻则蒙汗药麻翻，重则登时结果，将精肉片为羓子，肥肉煎油点灯。却才见兄长只顾问梁山泊路头，因此不敢下手。次后见写出大名来，曾有东京来的人，传说兄长的豪杰，不期今日得会。既有柴大官人书缄相荐，亦是兄长名震寰海，王头领必当重用。」随即安排鱼肉、盘馔、酒肴到来相待。两个在水亭上，吃了半夜酒。林冲道：「如何能够船来渡过去？」朱贵道：「这里自有船只，兄长放心。且暂宿一宵，五更却请起来同往。」当时两个各自去歇息。</p>
<p>　　睡到五更时分，朱贵自来叫林冲起来，洗漱罢，再取三五杯酒相待，吃了些肉食之类。此时天尚未明，朱贵把水亭上窗子开了，取出一张鹊画弓，搭上那一枝响箭，觑着对港败芦折苇里面射将去。林冲道：「此是何意？」朱贵道：「此是山寨里的号箭，少顷便有船来。」没多时，只见对过芦苇泊里三五个小喽啰，摇着一只快船过来，径到水亭下。朱贵当时引了林冲，取了刀仗行李下船。小喽啰把船摇开，望泊子里去奔金沙滩来。林冲看时，见那八百里梁山水泊，果然是个陷人去处！但见：</p>
<p>　　山排巨浪，水接遥天。乱芦攒万队刀枪，怪树列千层剑戟。濠边鹿角，俱将骸骨攒成；寨内碗瓢，尽使骷髅做就。剥下人皮蒙战鼓，截来头发做缰绳。阻当官军，有无限断头港陌；遮拦盗贼，是许多绝径林峦。鹅卵石叠叠如山，苦竹枪森森似雨。断金亭上愁云起，聚义厅前杀气生。</p>
<p>　　当时小喽啰把船摇到金沙滩岸边，朱贵同林冲上了岸。小喽啰背了包裹，拿了刀杖，两个好汉上山寨来。那几个小喽啰，自把船摇到小港里去了。林冲看岸上时，两边都是合抱的大树，半山里一座断金亭子。再转将过来，见座大关，关前摆着枪、刀、剑、戟、弓、弩、戈、矛，四边都是擂木炮石。小喽啰先去报知。二人进得关来，两边夹道遍摆着队伍旗号。又过了两座关隘，方才到寨门口。林冲看见四面高山，三关雄壮，团团围定；中间里镜面也似一片平地，可方三五百丈；靠着山口，才是正门，两边都是耳房。</p>
<p>　　朱贵引着林冲来到聚义厅上，中间交椅上坐着一个好汉，正是「白衣秀士」王伦，左边交椅上坐着「摸着天」杜迁，右边交椅坐着「云里金刚」宋万。朱贵、林冲向前声喏了。林冲立在朱贵侧边，朱贵便道：「这位是东京八十万禁军教头，姓林，名冲，绰号「豹子头」。因被高太尉陷害，刺配沧州，那里又被火烧了大军草料场。争奈杀死三人，逃走在柴大官人家，好生相敬。因此，特写书来举荐入伙。」林冲怀中取书递上，王伦接来拆开看了，便请林冲来坐第四位交椅，朱贵坐了第五位。一面叫小喽啰取酒来，把了三巡，动问柴大官人近日无恙。林冲答道：「每日只在郊外猎较乐情。」王伦动问了一回，蓦然寻思道：「我却是个不及第的秀才，因鸟气，合着杜迁来这里落草；续后宋万来，聚集这许多人马伴当。我又没十分本事，杜迁、宋万武艺也只平常。如今不争添了这个人，他是京师禁军教头，必然好武艺。倘若被他识破我们手段，他须占强，我们如何迎敌？不若只是一怪，推却事故，发付他下山去便了，免致后患。只是柴进面上却不好看，忘了日前之恩，如今也顾他不得。」正是：</p>
<p>　　未同豪气岂相求，纵遇英雄不肯留。秀士自来多嫉妒，豹头空叹觅封侯。</p>
<p>　　当下王伦叫小喽啰一面安排酒食，整理筵宴，请林冲赴席，众好汉一同吃酒。将次席终，王伦叫小喽啰把一个盘子，托出五十两白银、两匹纻丝来。王伦起身说道：「柴大官人举荐将教头来敝寨入伙，争奈小寨粮食缺少，屋宇不整，人力寡薄，恐日后误了足下，亦不好看。略有些薄礼，望乞笑留；寻个大寨安身歇马，切勿见怪。」林冲道：「三位头领容覆：小人『千里投名，万里投主』，凭托柴大官人面皮，径投大寨入伙。林冲虽然不才，望赐收录。当以一死向前，并无谄佞，实为平生之幸，不为银两赍发而来，乞头领照察。」王伦道：「我这里是个小去处，如何安着得你？休怪，休怪。」朱贵见了，便谏道：「哥哥在上，莫怪小弟多言。山寨中粮食虽少，近村远镇，可以去借；山场水泊木植广有，便要盖千间房屋，却也无妨。这位是柴大官人力举荐来的人，如何教他别处去？抑且柴大官人自来与山上有恩，日后得知不纳此人，须不好看。这位又是有本事的人，他必然来出气力。」杜迁道：山寨中哪争他一个！哥哥若不收留，柴大官人知道时见怪，显的我们忘恩背义。日前多曾亏了他，今日荐个人来，便恁推却，发付他去！」宋万也劝道：「柴大官人面上，可容他在这里做个头领也好。不然，见得我们无义气，使江湖上好汉见笑。」王伦道：「兄弟们不知，他在沧州虽是犯了迷天大罪，今日上山，却不知心腹。倘或来看虚实，如之奈何？」林冲道：「小人一身犯了死罪，因此来投入伙，何故相疑？」王伦道：「既然如此，你若真心入伙，把一个『投名状』来。」林冲便道：「小人颇识几字，乞纸笔来便写。」朱贵笑道：「教头你错了。但凡好汉们入伙，须要纳投名状，是教你下山去杀得一个人，将头献纳，他便无疑心。这个便谓之投名状。」林冲道：「这事也不难。林冲便下山去等，只怕没人过。」王伦道：「与你三日限。若三 内有投名状来，便容你入伙；若三日内没时，只得休怪。」林冲应承了，自回房中宿歇，闷闷不已。正是：</p>
<p>　　愁怀郁郁苦难开，可恨王伦忒弄乖。明日早寻山路去，不知哪个送头来？</p>
<p>　　当夜席散，朱贵相别下山，自去守店。林冲到晚，取了刀仗行李，小喽啰引去客房内歇了一夜。次日早起来，吃些茶饭，带了腰刀，提了朴刀，叫一个小喽啰领路下山，把船渡过去，僻静小路上等候客人过往。从朝至暮，等了一日，并无一个孤单客人经过。林冲闷闷不已，和小喽啰再过渡来，回到山寨中。王伦问道：「投名状何在？」林冲答道：「今日并无一个过往，以此不曾取得。」王伦道：「你明日若无投名状时，也难在这里了。」林冲再不敢答应，心内自己不乐，来到房中，讨些饭吃了，又歇了一夜。</p>
<p>　　次日清早起来，和小喽啰吃了早饭，拿了朴刀，又下山来。小喽啰道：「俺们今日投南山路去等。」两个来到林子里潜伏等候，并不见一个客人过往。伏到午牌时候，一伙客人约有三百余人，结踪而过。林冲又不敢动手，看他过去。又等了一歇，看看天色晚来，又不见一个客人过。林冲对小喽啰道：「我恁地晦气，等了两日，不见一个孤单客人过往，如何是好？」小喽啰道：「哥哥且宽心，明日还有一日限，我和哥哥去东山路上等候。」当晚依旧上山。王伦说道：「今日投名状如何？」林冲不敢答应，只叹了一口气。王伦笑道：「想是今日又没了。我说与你三日限，今已两日了。若明日再无，不必相见了，便请挪步下山，投别处去。」林冲回到房中，端的是心内好闷，有临江仙词一篇云：</p>
<p>　　闷似蛟龙离海岛，愁如虎困荒田，悲秋宋玉泪涟涟。江淹初去笔，项羽恨无船。<br>　　高祖荣阳遭困厄，昭关伍相忧煎，曹公赤壁火连天，李陵台上望，苏武陷居延。</p>
<p>　　当晚林冲仰天长叹道：「不想我今日被高俅那贼陷害，流落到此，天地也不容我，直如此命蹇时乖！」过了一夜，次日天明起来，讨些饭食吃了，打拴了那包裹，撇在房中。跨了腰刀，提了朴刀，又和小喽啰下山过渡，投东山路上来。林冲道：「我今日若还取不得投名状时，只得去别处安身立命。」两个来到山下东路林子里潜伏等候，看看日头中了，又没一个人来。</p>
<p>　　时遇残雪初晴，日色明朗，林冲提着朴刀对小喽啰道：「眼见得又不济事了。不如趁早，天色未晚，取了行李，只得往别处去寻个所在。」小校用手指道：「好了！兀的不是一个人来？」林冲看时，叫声：「惭愧！」只见那个人远远在山坡下望见行来。待他来得较近，林冲把朴刀捍翦了一下，蓦地跳将出来。那汉子见了林冲，叫声：「阿也！」撇了担子，转身便走。林冲赶将去，哪里赶得上，那汉子闪过山坡去了。林冲道：「你看，我命苦么！来了三日，甫能等得一个人来，又吃他走了。」小校道：「虽然不杀得人，这一担财帛，可以抵当。」林冲道：「你先挑了上山去，我再等一等。」小喽啰先把担儿挑出林去。</p>
<p>　　只见山坡下转出一个大汉来，林冲见了，说道：「天赐其便。」只见那人挺着朴刀，大叫如雷，喝道：「泼贼，杀不尽的强徒，将俺行李哪里去？洒家正要捉你这厮们，倒来拔虎须。」飞也似踊跃而来。林冲见他来得势猛，也使步迎他。</p>
<p>　　不是这个人来斗林冲，有分教，梁山泊内，添几个弄风白额大虫；水浒寨中，辏几只跳涧金晴猛兽。毕竟来与林冲斗的，正是什人，且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_010/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_010/" class="post-title-link" itemprop="url">水浒传 - 第010回 林教头风雪山神庙 陆虞候火烧草料场</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-11-08 00:00:00" itemprop="dateCreated datePublished" datetime="2000-11-08T00:00:00+08:00">2000-11-08</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第010回 林教头风雪山神庙 陆虞候火烧草料场</font></center></p>

<p>　　话说当日林冲正闲走间，忽然背后人叫，回头看时，却认得是酒生儿李小二。当初在东京时，多得林冲看顾。这李小二先前在东京时，不合偷了店主人家财，被捉住了，要送官司问罪。却得林冲主张陪话，救了他，免送官司。又与他陪了些钱财，方得脱免。京中安不得身，又亏林冲赍发他盘缠，于路投奔人，不意今日却在这里撞见。林冲道：「小二哥，你如何地在这里？」李小二便拜道：「自从得恩人救济，赍发小人，一地里投奔人不着。迤逦不想来到沧州，投托一个酒店里姓王，留小人在店中做过卖。因见小人勤谨，安排的好菜蔬，调和的好汁水，来吃的人都喝采，以此买卖顺当。主人家有个女儿，就招了小人做女婿。如今丈人、丈母都死了，只剩得小人夫妻两个，权在营前开了个茶酒店。因讨钱过来，遇见恩人。恩人不知为何事在这里？」林冲指着脸上道：「我因恶了高太尉，生事陷害，受了一场官司，刺配到这里。如今叫我管天王堂，未知久后如何。不想今日到此遇见。」李小二就请林冲到家里面坐定，叫妻子出来拜了恩人。两口儿欢喜道：「我夫妻二人正没个亲眷，今日得恩人到来，便是从天降下。」林冲道：「我是罪囚，恐怕玷辱你夫妻两口。」李小二道：「谁不知恩人大名？休恁地说。但有衣服，便拿来家里浆洗缝补。」当时管待林冲酒食，至夜送回天王堂。次日又来相请，因此林冲得店小二家来往，不时间送汤送水来营里，与林冲吃。林冲因见他两口儿恭敬孝顺，常把些银两与他做本银。</p>
<p>　　且把闲话休题，只说正话。迅速光阴，却早冬来。林冲的绵衣裙袄，都是李小二浑家整治缝补。忽一日，李小二正在门前安排菜蔬下饭，只见一个人闪将进来，酒店里坐下，随后又一人闪入来。看时，前面那个人是军官打扮，后面这个走卒模样，跟着也来坐下。李小二入来问道：「可要吃酒？」只见那个人将出一两银子与小二道：「且收放柜上，取三四瓶好酒来。客到时，果品酒馔只顾将来，不必要问。」李小二道：「官人请甚客？」那人道：「烦你与我去营里请管营、差拨两个来说话。问时，你只说有个官人请说话，商议些事务，专等专等。」李小二应承了，来到牢城里，先请了差拨；同到管营家中请了管营，都到酒店里。只见那个官人和管营、差拨两个讲了礼。管营道：「素不相识，动问官人高姓大名？」那人道：「有书在此，少刻便知。且取酒来。」李小二连忙开了酒，一面铺下菜蔬果品酒馔，那人叫讨副劝盘来，把了盏，相让坐了。小二独自一个穿梭也似伏侍不暇。那跟来的人讨了汤桶，自行烫酒，约计吃过十数杯，再讨了按酒，铺放桌上。只见那人说道：「我自有伴当烫酒，不叫你休来。我等自要说话。」</p>
<p>　　李小二应了，自来门首叫老婆道：「大姐，这两个人来得不尴尬。」老婆道：「怎么地不尴尬？」小二道：「这两个人语言声音是东京人。初时又不认得管营，向后我将按酒入去，只听得差拨口里讷出一句高太尉三个字来。这人莫不与林教头身上有些干碍？我自在门前理会。你且去阁子背后听说什么。」老婆道：「你去营中寻林教头来认他一认。」李小二道：「你不省得。林教头是个性急的人，摸不着便要杀人放火。倘或叫的他来看了，正是前日说的什么陆虞候，他肯便罢？做出事来，须连累了我和你。你只去听一听再理会。」老婆道：「说的是。」便入去听了一个时辰，出来说道：「他那三四个交头接耳说话，正不听得说什么。只见那一个军官模样的人，去伴当怀里取出一帕子物事，递与管营和差拨，帕子里面的，莫不是金银。只见差拨口里说 ：『都在我身上，好歹要结果他性命。』」正说之时，阁子里叫将汤来。李小二急去里面换汤时，看见管营手里拿着一封书。小二换了汤，添些下饭，又吃了半个时辰，算还了酒钱，管营、差拨先去了。次后那两个低着头也去了。</p>
<p>　　转背不多时，只见林冲走将入店里来，说道：「小二哥，连日好买卖。」李小二慌忙道：「恩人请坐，小二却待正要寻恩人，有些要紧话说。」有诗为证：</p>
<p>　　谋人动念震天门，悄语低言号六军。岂独隔墙原有耳，满前神鬼尽知闻。</p>
<p>　　当下林冲问道：「什么要紧的事？」李小二请林冲到里面坐下，说道：「却才有个东京来的尴尬人，在我这里请管营、差拨吃了半日酒。差拨口里讷出高太尉三个字来，小人心下疑惑。又着浑家听了一个时辰，他却交头接耳，说话都不听得。临了只见差拨口里应道：『都在我两个身上，好歹要结果了他。』那两个把一包金银递与管营、差拨。又吃一回酒，各自散了。不知什么样人，小人心下疑，只怕恩人身上有些妨碍。」林冲道：「那人生得什么模样？」李小二道：「五短身材，白净面皮，没什髭须，约有三十余岁。那跟的也不长大，紫棠色面皮。」林冲听了大惊道：「这三十岁的正是陆虞候。那泼贱贼，敢来这里害我！休要撞着我，只教骨肉为泥！」李小二道：「只要提防他便了。岂不闻古人言：『吃饭防噎，走路防跌？』」林冲大怒，离了李 二家。先去街上买把解腕尖刀，带在身上。前街后巷，一地里去寻。李小二夫妻两个捏着两把汗。当晚无事。次日天明起来，洗漱罢，带了刀，又去沧州城里城外，小街夹巷，团团寻了一日。牢城营里，都没动静。林冲又来对李小二道：「今日又无事。」小二道：「恩人，只愿如此。只是自放仔细便了。」林冲自回天王堂，过了一夜，街上寻了三五日，不见消耗，林冲也自心下慢了。</p>
<p>　　到第六日，只见管营叫唤林冲到点视厅上，说道：「你来这里许多时，柴大官人面皮，不曾抬举得你，此间东门外十五里有座大军草场，每月但是纳草纳料的，有些常例钱取觅。原寻一个老军看管，如今我抬举你去替那老军来守天王堂，你在那里寻几贯盘缠。你可和差拨便去那里交割。」林冲应道：「小人便去。」当时离了营中，径到李小二家，对他夫妻两个说道：「今日管营拨我去大军草料场管事，却如何？」李小二道：「这个差使，又好似天王堂。那里收草料时，有些常例钱钞。往常不使钱时，不能够这差使。」林冲道：「却不害我，倒与我好差使，正不知何意？」李小二道：「恩人休要疑心，只要没事更好了。只是小人家离得远了，过几时挪工夫来望恩人。」就在家里安排几杯酒，请林冲吃了。</p>
<p>　　话不絮烦，两个相别了。林冲自到天王堂取了包裹，带了尖刀，拿了条花枪，与差拨一同辞管营，两个取路投草料场来。正是严冬天气，彤云密布，朔风渐起，却早纷纷扬扬卷下一天大雪来。那雪早下得密了，但见：</p>
<p>　　凛凛严凝雾气昏，空中祥瑞降纷纷。须臾四野难分路，顷刻千山不见痕。<br>　　银世界，玉乾坤，望中隐隐接昆仑。若还下到三更后，仿佛填平玉帝门。</p>
<p>　　林冲和差拨两个在路上，又没买酒吃处，早来到草料场外。看时，一周遭有些黄上墙，两扇大门。推开看里面时，七八间草屋做着仓廒，四下里都是马草堆，中间两座草厅。到那厅里，只见那老军在里面向火。差拨说道：「管营差这个林冲来替你回天王堂看守，你可即便交割。」老军拿了钥匙，引着林冲分付道：「仓廒内自有官司封记。这几堆草，一堆堆都有数目。」老军都点见了堆数，又引林冲到草厅上，老军收拾行李，临了说道：「火盆、锅子、碗碟都借与你。」林冲道：「天王堂内，我也有在那里。你要，便拿了去。」老军指壁上挂一个大葫芦，说道：「你若买酒吃时，只出草场，投东大路去三二里，便有市井。」老军自和差拨回营里来。</p>
<p>　　只说林冲就床上放了包裹被卧，就坐上生些焰火起来。屋边有一堆柴炭，拿几块来生在地炉里。仰面看那草屋时，四下里崩坏了，又被朔风吹撼，摇振得动。林冲道：「这屋如何过得一冬？待雪晴了，去城中唤个泥水匠来修理。」向了一回火，觉得身上寒冷，寻思：「却才老军所说二里路外有那市井，何不去沽些酒来吃？」便去包裹里取些碎银子，把花枪挑了酒葫芦，将火炭盖了，取毡笠子戴上，拿了钥匙出来，把草厅门拽上；出到大门首，把两扇草场门反拽上锁了；带了钥匙，信步投东。雪地里踏着碎琼乱玉，迤逦背着北风而行。那雪正下得紧，行不上半里多路，看见一所古庙，林冲顶礼道：「神明庇佑，改日来烧纸钱。」又行了一回，望见一簇人家，林冲住脚看时，见篱笆中挑着一个草帚儿在露天里。林冲径到店里，主人问道：「客人哪里来？」林冲道：「你认得这个葫芦么？」主人看了道：「这葫芦是草料场老军的。」林冲道：「原来如此。 」店主道：「既是草料场看守大哥，且请少坐；天气寒冷，且酌三杯，权当接风。」店家切一盘熟牛肉，烫一壶热酒，请林冲吃。又自买了些牛肉，又吃了数杯。就又买了一葫芦酒，包了那两块牛肉，留下些碎银子。把花枪挑着酒葫芦，怀内揣了牛肉，叫声相扰，便出篱笆门，仍旧迎着朔风回来。看那雪，到晚越下得紧了。古时有个书生，做了一个词，单题那贫苦的恨雪：</p>
<p>　　广莫严风刮地，这雪儿下的正好。拈絮撏绵，裁几片大如拷栳。见林间竹屋茅茨，争些儿被他压倒。富室豪家，却言道压瘴犹嫌少。向的是兽炭红炉，穿的是绵衣絮袄。手捻梅花，唱道国家祥瑞，不念贫民些小。高卧有幽人，吟咏多诗草。</p>
<p>　　再说林冲踏着那瑞雪，迎着北风，飞也似奔到草场门口开了锁，入内看时，只叫得苦。原来天理昭然，佑护善人义士。因这场大雪，救了林冲的性命。那两间草厅，已被雪压倒了。林冲寻思：「怎地好？」放下花枪、葫芦在雪里。恐怕火盆内有火炭延烧起来，搬开破壁子，探半身入去摸时，火盆内火种都被雪水浸灭了。林冲把手床上摸时，只拽得一条絮被。林冲钻将出来，见天色黑了，寻思：「又没把火处，怎生安排？」想起：「离了这半里路上，有一古庙，可以安身。我且去那里宿一夜，等到天明，却做理会。」把被卷了，花枪挑着酒葫芦，依旧把门拽上，锁了，望那庙里来。入得庙门，再把门掩上，傍边止有一块大石头，掇将过来，靠了门。入得里面看时，殿上塑着一尊金甲山神，两边一个判官，一个小鬼，侧边堆着一堆纸。团团看来，又没邻舍，又无庙主。林冲把枪和酒葫芦放在纸堆上，将那条絮被放开；先取下毡笠子，把身上雪都抖了，把上盖白布衫脱将下来，早有五分湿了，和毡笠放在供桌上；把被扯来盖了半截下身。却把葫芦冷酒提来慢慢地吃，就将怀中牛肉下酒。正吃时，只听得外面必必扑扑地爆响。林冲跳起身来，就壁缝里看时，只见草料场里火起，刮刮杂杂的烧着。但见：</p>
<p>　　雪欺火势，草助火威。偏愁草上有风，更讶雪中送炭。赤龙斗跃，如何玉甲纷纷；粉蝶争飞，遮莫火莲焰焰。初疑炎帝纵神驹，此方刍牧；又猜南方逐朱雀，遍处营巢。谁知是白地里起灾殃，也须信暗室中开电目。看这火，能教烈士无明发；对这雪，应使奸邪心胆寒。</p>
<p>　　当时林冲便拿了花枪，却待开门来救火，只听得外面有人说将话来。林冲就伏门边听时，是三个人脚步响，直奔庙里来。用手推门，却被石头靠住了，推也推不开。三人在庙檐下立地看火。数内一个道：「这条计好么？」一个应道：「端的亏管营、差拨两位用心！回到京师，禀过太尉，都保你二位做大官。这番张教头没得推故。」那人道：「林冲今番直吃我们对付了，高衙内这病必然好了。」又一个道：「张教头那厮，三回五次托人情去说：『你的女婿没了。』张教头越不肯应承。因此衙内病患看看重了。太尉特使俺两个央浼二位干这件事，不想而今完备了。」又一个道：「小人直爬入墙里去，四下草堆上，点了十来个火把，待走哪里去？」那一个道：「这早晚烧个八分过了。」又听得一个道：「便逃得性命时，烧了大军草料场，也得个死罪。」又一个道：「我们回城里去罢。」一个道：「再看一看，拾得他一两块骨头回京，府里见太尉和衙内时，也道我们也会干事。」</p>
<p>　　林冲听得三个人时，一个是差拨，一个是陆虞候，一个是富安。自思道：「天可怜见林冲！若不是倒了草厅，我准定被这厮们烧死了。」轻轻把石头掇开，挺着花枪，左手拽开庙门，大喝一声： 「泼贼哪里去？」三个人都急要走时，惊得呆了，正走不动。林冲举手，胳察的一枪，先拨倒差拨。陆虞候叫声：「饶命！」吓得慌了手脚，走不动。那富安走不到十来步，被林冲赶上，后心只一枪，又搠倒了。翻身回来，陆虞候却才行得三四步，林冲喝声道：「好贼，你待哪里去！」批胸只一提，丢翻在雪地上。把枪搠在地里，用脚踏住胸脯，身边取出那口刀来，便去陆谦脸上搁着，喝道：「泼贼，我自来又和你无什么冤雠，你如何这等害我？正是杀人可恕，情理难容。」陆虞候告道：「不干小人事，太尉差遣，不敢不来。」林冲骂道：「奸贼，我与你自幼相交，今日倒来害我，怎不干你事？且吃我一刀！」把陆谦上身衣服扯开，把尖刀向心窝里只一剜，七窍迸出血来，将心肝提在手里。回头看时，差拨正爬将起来要走。林冲按住喝道：「你这厮原来也恁的歹！且吃我一刀。」又早把头割下来，挑在枪上。回来，把富安、陆谦头都割下来。把尖刀插了，将三个人头发结做一处，提入庙里来，都摆在山神面前供桌上。再穿了白布衫，系了搭膊，把毡笠子带上，将葫芦里冷酒都吃尽了。被与葫芦都丢了不要，提了枪，便出庙门投东之。走不到三五里，早见近村人家都拿着水桶钩子来救火。林冲道：「你们快去救应，我去报官了来。」提着枪只顾走，有诗为证：</p>
<p>　　天理昭昭不可诬，莫将奸恶作良图。若非风雪沽村酒，定被焚烧化朽枯。<br>　　自谓冥中施计毒，谁知暗里有神扶。最怜万死逃生地，真是魁奇伟丈夫。</p>
<p>　　那雪越下的猛，林冲投东走了两个更次，身上单寒，当不过那冷。在雪地里看时，离得草料场远了。只见前面疏林深处，树木交杂，远远地数间草屋，被雪压着，破壁缝里透出火光来。林冲径投那草屋来。推开门，只见那中间坐着一个老庄答，周围坐着四五个小庄家向火。地炉里面焰焰地烧着柴火。林冲走到面前叫道：「众位拜揖，小人是牢城营差使人，被雪打湿了衣裳，借此火烘一烘，望乞方便。」庄客道：「你自烘便了，何妨得！」林冲烘着身上湿衣服，略有些干，只见火炭边煨着一个瓮儿，里面透出酒香。林冲便道：「小人身边有些碎银子，望烦回些酒吃。」老庄客道：「我们每夜轮流看米囤，如今四更天气正冷，我们这几个吃尚且不够，哪得回与你。休要指望！」林冲又道：「胡乱只回三两碗与小人攩寒。」老庄客道：「你那人休缠休缠。」林冲闻得酒香，越要吃，说道：「没奈何，回些罢。」众庄客道：「好意着你烘衣裳向火，便来要酒吃！去便去，不去时，将来吊在这里。」林冲怒道： 「这厮们好无道理！」把手中枪看着块焰焰着的火柴头，望老庄家脸上只一挑将起来，又把枪去火炉里只一搅，那老庄家的髭须焰焰的烧着，众庄客都跳将起来。林冲把枪杆乱打，老庄家先走了；庄家们都动弹不得，被林冲赶打一顿，都走了。林冲道：「都去了，老爷快活吃酒。」土坑上却有两个椰瓢，取一个下来，倾那瓮酒来，吃了一会，剩了一半。提了枪，出门便走。一步高，一步低，踉踉跄跄，捉脚不住。走不过一里路，被朔风一掉，随着那山涧边倒了，哪里挣得起来。大凡醉人一倒，便起不得。当时林冲醉倒在雪地上。</p>
<p>　　却说众庄客引了二十余人，拖枪拽棒，都奔草屋下看时，不见了林冲。却寻着踪迹赶将来，只见倒在雪地里，花枪丢在一边。庄客一齐上，就地拿起林冲来，将一条索缚了。趁五更时分，把林冲解投一个去处来。不是别处，</p>
<p>　　有分教，蓼儿洼内，前后摆数千只战舰艨艟；水浒寨中，左右列百十个英雄好汉。正是说时杀气侵人冷，讲处悲风透骨寒。毕竟看林冲被庄客解投什处来，且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_009/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_009/" class="post-title-link" itemprop="url">水浒传 - 第009回 柴进门招天下客 林冲棒打洪教头</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-11-07 00:00:00" itemprop="dateCreated datePublished" datetime="2000-11-07T00:00:00+08:00">2000-11-07</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第009回 柴进门招天下客 林冲棒打洪教头</font></center></p>

<p>　　话说当时薛霸双手举起棍来，望林冲脑袋上便劈下来。说时迟，那时快，薛霸的棍恰举起来，只见松树背后雷鸣也似一声，那条铁禅杖飞将来，把这水火棍一隔，丢去九霄云外。跳出一个胖大和尚来，喝道：「洒家在林子里听你多时！」两个公人看那和尚时，穿一领皂布直裰，跨一口戒刀，提起禅杖，轮起来打两个公人。林冲方才闪开眼看时，认得是鲁智深。林冲连忙叫道：「师兄不可下手，我有话说。」智深听得，收住禅杖。两个公人呆了半晌，动弹不得。林冲道：「非干他两个事，尽是高太尉使陆虞候分付他两个公人，要害我性命。他两个怎不依他？你若打杀他两个，也是冤屈。 」鲁智深扯出戒刀，把索子都割断了，便扶起林冲，叫：「兄弟，俺自从和你买刀那日相别之后，洒家忧得你苦。自从你受官司，俺又无处去救你。打听的你断配沧州，洒家在开封府前又寻不见。却听得人说，监在使臣房内，又见酒保来请两个公人说道：『店里一位官人寻说话。』以此洒家疑心，放你不下。恐这厮们路上害你，俺特地跟将来。见这两个撮鸟带你入店里去，洒家也在那里歇。夜间听得那厮两个做神做鬼，把滚汤赚了你脚。那时俺便要杀这两个撮鸟，却被客店里人多，恐防救了。洒家见这厮们不怀好心，越放你不下。你五更里出门时，洒家先投奔这林子里来，等杀这厮两个撮鸟。他到来这里害你，正好杀这厮 个。」林冲劝道：「既然师兄救了我，你休害他两个性命。」鲁智深喝道：「你这两个撮鸟！洒家不看兄弟面时，把你这两个都剁做肉酱！且看兄弟面皮，饶你两个性命。」就那里插了戒刀，喝道：「你这两个撮鸟，快搀兄弟，都跟洒家来。」提了禅杖先走。两个公人哪里敢回话，只叫：「林教头救俺两个。」依前背上包裹，提了水火棍，扶着林冲。又替他拖了包裹，一同跟出林子来。行得三四里路程，见一座小小酒店在村口，四个人入来坐下。看那店时，但见：</p>
<p>　　前临驿路，后接溪村。数株桃柳绿阴浓，几处葵榴红影乱。门外森森麻麦，窗前猗猗荷花。轻轻酒旆舞薰风，短短芦帘遮酷日。壁边瓦瓮，白泠泠满贮村醪；架上磁瓶，香喷喷新开社酝。白发田翁亲涤器，红颜村女笑当垆。</p>
<p>　　当下深、冲、超、霸四人在村酒店中坐下，唤酒保买五七斤肉，打两角酒来吃，回些面来打饼。酒保一面整治，把酒来筛。两个公人道：「不敢拜问师父在哪个寺里住持？」智深笑道：「你两个撮鸟问俺住处做什么？莫不去教高俅做什么奈何洒家？别人怕他，俺不怕他。洒家若撞着那厮，教他吃三百禅杖。」两个公人哪里敢再开口。吃了些酒肉，收拾了行李，还了酒钱，出离了村店。林冲问道：「师兄，今投哪里去？」鲁智深道：「『杀人须见血，救人须救彻』。洒家放你不下，直送兄弟到沧州。」两个公人听了，暗暗地道： 「苦也！却是坏了我们的勾当，转去时怎回话？且只得随顺他，一处行路。」有诗为证：</p>
<p>　　最恨奸谋欺白日，独持义气薄黄金。迢遥不畏千程路，辛苦惟存一片心。</p>
<p>　　自此途中被鲁智深要行便行，要歇便歇，哪里敢扭他？好便骂，不好便打。两个公人不敢高声，只怕和尚发作。行了两程，讨了一辆车子，林冲上车将息，三个跟着车子行着。两个公人怀着鬼胎，各自要保性命，只得小心随顺着行。鲁智深一路买酒买肉，将息林冲，那两个公人也吃。遇着客店，早歇晚行，都是那两个公人打火做饭，谁敢不依他？二人暗商量：「我们被这和尚监押定了，明日回去，高太尉必然奈何俺。」薛霸道：「我听得大相国寺菜园廨宇里新来了个僧人，唤做鲁智深，想来必是他。回去实说，俺要在野猪林结果他，被这和尚救了，一路护送到沧州，因此下手不得。舍着还了他十两金子，着陆谦自去寻这和尚便了。我和你只要躲得身上干净。」董超道：「也说的是。」两个暗商量了不题。</p>
<p>　　话休絮繁。被智深监押不离，行了十七八日，近沧州只有七十来里路程。一路去都有人家，再无僻净处了。鲁智深打听得实了，就松林里少歇。智深对林冲道：「兄弟，此去沧州不远了。前路都有人家，别无僻净去处，洒家已打听实了。俺如今和你分手，异日再得相见。」林冲道：「师兄回去，泰山处可说知。防护之恩，不死当以厚报。」鲁智深又取出一二十两银子与林冲，把三二两与两个公人道：「你两个撮鸟，本是路上砍了你两个头，兄弟面上，饶你两个鸟命。如今没多路了，休生歹心。」两个道：「再怎敢？皆是太尉差遣。」接了银子，却待分手，鲁智深看着两个公人道：「你两个撮鸟的头，硬似这松树么？」二人答道：「小人头是父母皮肉，包着些骨头。」智深轮起禅杖，把松树只一下，打的树有二寸深痕，齐齐折了。喝一声道：「你两个撮鸟，但有歹心，教你头也与这树一般。」摆着手，拖了禅杖，叫声：「兄弟保重。」自回去了。董超、薛霸都吐出舌头来，半晌缩不入去。林冲道：「上下，俺们自去罢。」两个公人道：「好个莽和尚，一下打折了一株树。」林冲道：「这个直得什么？相国寺一株柳树，连根也拔将出来。」二人只把头来摇，方才得知是实。三人当下离了松林，行到晌午，早望见官道上一座酒店。但见：</p>
<p>　　古道孤村，路傍酒店。杨柳岸，晓垂锦旆；莲花荡，风拂青帘。刘伶仰卧画床前，李白醉眠描壁上。社酝壮农夫之胆，村醪助野叟之容。神仙玉珮曾留下；卿相金貂也当来。</p>
<p>　　三个人入酒店里来，林冲让两个公人上首坐了。董、薛二人，半日方才得自在。只见那店里有几处座头，三五个筛酒的酒保，都手忙脚乱，搬东搬西。林冲与两个公人坐了半个时辰，酒保并不来问。林冲等得不耐烦，把桌子敲着说道：「你这店主人好欺客，见我是个犯人，便不来睬着，我须不白吃你的，是什道理？」主人说道：「你这是原来不知我的好意。」林冲道：「不卖酒肉与我，有什好意？」店主人道：「你不知俺这村中有个大财主，姓柴名进，此间称为柴大官人，江湖上都唤做『小旋风』，他是大周柴世宗子孙。自陈桥让位，太祖武德皇帝敕赐与他誓书铁券在家中，谁敢欺负他？专一招接天下往来的好汉，三五十个养在家中，常常嘱付我们酒店里：『如有流配来的犯人，可叫他投我庄上来，我自资助他。』我如今卖酒肉与你，吃得面皮红了，他道你自有盘缠，便不助你。我是好意。」林冲听了，对两个公人道：「我在东京教军时，常常听得军中人传说柴大官人名字，却原来在这里。我们何不同去投奔他。」董超、薛霸寻思道：「既 如此，有什亏了我们处？」就便收拾包裹，和林冲问道：「酒店主人，柴大官人庄在何处，我等正要寻他。」店主人道：「只在前面，约过三二里路，大石桥边转弯抹角，那个大庄院便是。」林冲等谢了店主人，三个出门，果然三二里，见座大石桥。过得桥来，一条平坦大路，早望见绿柳阴中显出那座庄院。四下一周遭一条涧河，两岸边都是垂杨大树，树阴中一遭粉墙。转弯来到庄前，看时，好个大庄院！但见：</p>
<p>　　门迎黄道，山接青龙。万枝桃绽武陵溪，千树花开金谷苑。聚贤堂上，四时有不谢奇花；百卉厅前，八节赛长春佳景。堂悬敕额金牌，家有誓书铁券。朱甍碧瓦，掩映着九级高堂；画栋雕梁，真乃是三微精舍。不是当朝勋戚第，也应前代帝王家。</p>
<p>　　三个人来到庄上，见那条阔板桥上，坐着四五个庄客，都在那里乘凉。三个人来到桥边，与庄客施礼罢，林冲说道：「相烦大哥报与大官人知道：京师有个犯人，送配牢城，姓林的求见。」庄客齐道：「你没福，若是大官人在家时，有酒食钱财与你，今早出猎去了。」林冲道：「不知几时回来？」庄客道：「说不定，敢怕投东庄去歇，也不见得──许你不得。」林冲道：「如此是我没福，不得相遇，我们去罢。」别了众庄客，和两个公人再回旧路，肚里好生愁闷。行了半里多路，只见远远的从林子深处，一簇人马飞奔庄上来，但见：</p>
<p>　　人人俊丽，个个英雄。数十匹骏马嘶风，两三面绣旗弄日。粉青毡笠，似倒翻荷叶高擎；绛色红缨，如烂熳莲花乱插。飞鱼袋内，高插着装金雀画细轻弓；狮子壶中，整攒着点翠雕翎端正箭。牵几只赶獐细犬，擎数对拿兔苍鹰。穿云俊鹘顿绒绦，脱帽锦雕寻护指。标枪风利，就鞍边微露寒光；画鼓团圞，向马上时闻响震。鞍边拴系，无非天外飞禽；马上擎抬，尽是山中走兽。好似晋王临紫塞，浑如汉武到长杨。</p>
<p>　　那簇人马飞奔庄上来，中间捧着一位官人，骑一匹雪白卷毛马。马上那人，生得龙眉凤目，皓齿朱唇，三牙掩口髭须，三十四五年纪。头戴一顶皂纱转角簇花巾，身穿一领紫绣团胸绣花袍，腰系一条玲珑嵌宝玉环绦，足穿一双金线抹绿皂朝靴。带一张弓，插一壶箭，引领从人，都到庄上来。林冲看了，寻思道：「敢是柴大官人么？」又不敢问他，只自肚里踌躇。只见那马上年少的官人纵马前来问道；「这位带枷的是什人？」林冲慌忙躬身答道：「小人是东京禁军教头，姓林，名冲，为因恶了高太尉，寻事发下开封府，问罪断遣，刺配此沧州。闻得前面酒店里说，这里有个招贤纳士好汉柴大官人，因此特来相投。不期缘浅，不得相遇。」那官人滚鞍下马，飞近前来，说道：「柴进有失迎迓。」就草地上便拜。林冲连忙答礼。那官人携住林冲的手，同行到庄上来。那庄客们看见，大开了庄门，柴进直请到厅前。两个叙礼罢，柴进说道：「小可久闻教头大名，不期今日来踏贱地，足称平生渴仰之愿。」林冲答道：「微贱林冲，闻大人贵名，传播海宇，谁人不敬？不想今日因得罪犯，流配来此，得识尊颜，宿生万幸。」柴进再三谦让，林冲坐了客席；董超、薛霸也一带坐了。跟柴进的伴当，各自牵了马，去院后歇息，不在话下。</p>
<p>　　柴进便唤庄客，叫将酒来。不移时，只见数个庄客托出一盘肉，一盘饼，温一壶酒；又一个盘子，托出一斗白米，米上放着十贯钱，都一发将出来。柴进见了道：「村夫不知高下，教头到此，如何恁地轻意？快将进去。先把果盒酒来，随即杀羊相待，快去整治。」林冲起身谢道：「大官人，不必多赐，只此十分够了。」柴进道：「休如此说。难得教头到此，岂可轻慢。」庄客不敢违命，先捧出果盒酒来。柴进起身，一面手执三杯。林冲谢了柴进，饮酒罢，两个公人一同饮了。柴进说：「教头请里面少坐。」柴进随即解了弓袋箭壶，就请两个公人一同饮酒。</p>
<p>　　柴进当下坐了主席，林冲坐了客席，两个公人在林冲肩下。叙说些闲话，江湖上的勾当，不觉红日西沉。安排得酒食果品海味，摆在桌上，抬在各人面前。柴进亲自举杯，把了三巡，坐下叫道：「且将汤来吃。」吃得一道汤，五七杯酒，只见庄客来报道：「教师来也。」柴进道：「就请来一处坐地相会亦好，快抬一张桌来。」林冲起身看时，只见那个教师入来，歪戴着一顶头巾，挺着脯子，来到后堂。林冲寻思道：「庄客称他做教师，必是大官人的师父。」急急躬身唱喏道：「林冲谨参。」那人全不睬着，也不还礼。林冲不敢抬头。柴进指着林冲对洪教头道：「这位便是东京八十万禁军枪棒教头林武师林冲的便是，就请相见。」林冲听了，看着洪教头便拜。那洪教头说道：「休拜，起来。」却不躬身答礼。柴进看了，心中好不快意。林冲拜了两拜，起身让洪教头坐。洪教头亦不相让，便去上首便坐。柴进看了，又不喜欢。林冲只得肩下坐了，两个公人亦就坐了。洪教头便问道：「大官人今日何故厚礼管待配军？」柴进道：「这位非比其他的，乃是八十万禁军教头。师父如何轻慢？」洪教头道：「大官人只因好习枪棒，往往流配军人都来倚草附木，皆道我是枪棒教师，来投庄上，诱些酒食钱米。大官人如何忒认真？」林冲听了，并不做声。柴进说道：「凡人不可易相，休小觑他。」</p>
<p>　　洪教头怪这柴进说「休小觑他」，便跳起身来道：「我不信他，他敢和我使一棒看，我便道他是真教头。」柴进大笑道：「也好！也好！林武师，你心下如何？」林冲道：「小人却是不敢。」洪教头心中忖量道：「那人必是不会，心中先怯了。」因此越来惹林冲使棒。柴进一来要看林冲本事；二者要林冲赢他，灭那厮嘴。柴进道：「且把酒来吃着，待月上来也罢。」当下又吃过了五七杯酒，却早月上来了，照见厅堂里面，如同白日。柴进起身道：「二位教头较量一棒。」林冲自肚里寻思道：「这洪教头必是柴大官人师父，不然我一棒打翻了他，须不好看。」柴进见林冲踌躇，便道：「此位洪教头也到此不多时，此间又无对手。林武师休得要推辞，小可也正要看二位教头的本事。」柴进说这话，原来只怕林冲碍柴进的面皮，不肯使出本事来。林冲见柴进说开就里，方才放心。只见洪教头先起身道：「来，来，来！和你使一棒看。」一齐都哄出堂后空地上。庄客拿一束棍棒来，放在地下。洪教头先脱了衣裳，拽扎起裙子，掣条棒，使个旗鼓，喝道：「来，来，来！」柴进道：「林武师，请较量一棒。」林冲道：「大官人，休要笑话。」就地也拿了一条棒起来道：「师父请教。」洪教头看了，恨不得一口水吞了他。林冲拿着棒，使出山东大擂。打将入来。洪教头把棒就地下鞭了一棒，来抢林冲。两个教头就明月地下交手，真个好看。怎见是山东大擂？但见：</p>
<p>　　山东大擂，河北夹枪。大擂棒是鳅鱼穴内喷来，夹枪棒是巨蟒窠中窜出。大擂棒似连根拔怪树，夹枪棒如遍地卷枯藤。两条海内抢珠龙，一对岩前争食虎。</p>
<p>　　两个教头在明月地上交手，使了四五合棒，只见林冲托地跳出圈子外来，叫一声：「少歇。」柴进道：「教头如何不使本事？」林冲道：「小人输了。」柴进道：「未见二位较量，怎便是输了？」林冲道：「小人只多这具枷，因此，权当输了。」柴进道：「是小可一时失了计较。」大笑着道：「这个容易。」便叫庄客取十两银子，当时将至。柴进对押解两个公人道：「小可大胆，相烦二位下顾，权把林教头枷开了，明日牢城营内但有事务，都在小可身上，白银十两相送。」董超、薛霸见了柴进人物轩昂，不敢违他，落得做人情，又得了十两银子，亦不怕他走了。薛霸随即把林冲护身枷开了。柴进大喜道：「今番两位教师再试一棒。」洪教头见他却才棒法怯了，肚里平欺他做，提起棒却待要使。柴进叫这：「且住！」叫庄客取出一锭银来，重二十五两。无一时，至面前。柴进乃言：「二位教头比试，非比其他，这锭银子，权为利物。若是赢的，便将此银子去。」柴进心中只要林冲把出本事来，故意将银子丢在地下。洪教头深怪林冲来，又要争这个大银子，又怕输了锐气，把棒来尽心使个旗鼓，吐个门户，唤做把火烧天势。林冲想道：柴大官人心里只要我赢他。也横着棒，使个门户，吐个势，唤做「拨草寻蛇势」。洪教头喝一声：「来，来，来！」便使棒盖将入来。林冲望后一退，洪教头赶入一步，提起棒，又复一棒下来。林冲看他脚步已乱了，便把棒从地下一跳，洪教头措手不及，就那一跳里，和身一转，那棒直扫着洪教头臁儿骨上，撇了棒，扑地倒了。柴进大喜，叫快将酒来把盏。众人一齐大笑。洪教头哪里挣扎起来。众庄客一头笑着，扶了洪教头，羞颜满面，自投庄外去了。柴进携住林冲的手，再入后堂饮酒，叫将利物来，送还教师。林冲哪里肯受，推托不过，只得收了。正是：</p>
<p>　　欺人意气总难堪，冷眼旁观也不甘。请看受伤并折利，方知骄傲是羞惭。</p>
<p>　　柴进留林冲在庄上，一连住了几日，每日好酒好食相待。又住了五七日，两个公人催促要行。柴进又置席面相待送行；又写两封书，分付林冲道：「沧州府尹也与柴进好，牢城管营、差拨，亦与柴进交厚。可将这两封书去下，必然看觑教头。」即捧出二十五两一锭大银，送与林冲，又将银五两赍发两个公人。吃了一夜酒。次日天明，吃了早饭，叫庄客挑了三个的行李，林冲依旧带上枷，辞了柴进便行。柴进送出庄门作别，分付道：「待几日小可自使人送冬衣来与教头。」林冲谢道：「如何报谢大官人！」两个公人相谢了。三人取路投沧州来，将及午牌时候，已到沧州城里，虽是个小去处，亦有六街三市。径到州衙里下了公文，当厅引林冲参见了州官大尹，当下收了林冲，押了回文，一面帖下，判送牢城营内来。两个公人自领了回文，相辞了，回东京去，不在话下。</p>
<p>　　只说林冲送到牢城营内来，看那牢城营时，但见：</p>
<p>　　门高墙壮，地阔池深。天王堂畔，两行细柳绿垂烟；点视厅前，一簇乔松青泼黛。来往的，尽是咬钉嚼铁汉；出入的，无非沥血剖肝人。</p>
<p>　　沧州牢城营内收管林冲，发在单身房里，听候点视。却有那一般的罪人，都来看觑他，对林冲说道：「此间管营、差拨十分害人，只是要诈人钱物。若有人情钱物送与他时，便觑的你好；若是无钱，将你撇在土牢里，求生不生，求死不死。若得了人情，入门便不打你一百杀威棒，只说有病，把来寄下；若不得人情时，这一百棒打得七死八活。」林冲道：「众兄长如此指教，且如要使钱，把多少与他？」众人道：「若要使得好时，管营把五两银子与他，差拨也得五两银子送他，十分好了。」正说之间，只见差拨过来问道：「哪个是新来配军？」林冲见问，向前答应道：「小人便是。」那差拨不见他把钱出来，变了面皮，指着林冲骂道：「你这个贼配军，见我如何不下拜？却来唱喏！你这厮可知在东京做出事来，见我还是大剌剌的。我看这贼配军，满脸都是饿文，一世也不发迹！打不死，拷不杀的顽囚 你这把贼骨头，好歹落在我手里，教你粉骨碎身。少间叫你便见功效。」把林冲骂得一佛出世，哪里敢抬头应答。众人见骂，各自散了。</p>
<p>　　林冲等他发作过了，去取五两银子，陪着笑脸告道：「差拨哥哥，些小薄礼，休言轻微。」差拨看了道：「你教我送与管营和俺的，都在里面？」林冲道：「只是送与差拨哥哥的；另有十两银子，就烦差拨哥哥送与管营。」差拨见了，看着林冲笑道：「林教头，我也闻你的好名字，端的是个好男子！想是高太尉陷害你了。虽然目下暂时受苦，久后必然发迹。据你的大名，这表人物，必不是等闲之人，久后必做大官。」林冲笑道：「皆赖差拨照顾。」差拨道：「你只管放心。」又取出柴大官人的书礼，说道：「相烦老哥将这两封书下一下。」差拨道：「既有柴大官人的书，烦恼做甚？这一封书直一锭金子。我一面与你下书，少间管营来点你，要打一百杀威棒时，你便只说你『一路患病，未曾痊可』。我自来与你支吾，要瞒生人的眼目。」林冲道：「谢指教。」差拨拿了银子并书，离了单身房，自去了。林冲叹口气道：「『有钱可以通神』，此语不差。端的有这般的苦处。」</p>
<p>　　原来差拨落了五两银子，只将五两银子并书来见管营，备说林冲是个好汉，柴大官人有书相荐，在此呈上。已是高太尉陷害，配他到此，又无十分大事。管营道：「况是柴大官人有书，必须要看顾他。」便教唤林冲来见。</p>
<p>　　且说林冲正在单身房里闷坐，只见牌头叫道：「管营在厅上叫唤新到罪人林冲来点名。」林冲听得叫唤，来到厅前。管营道：「你是新到犯人，太祖武德皇帝留下旧制：新入配军，须吃一百杀威棒。左右与我驮起来。」林冲告道：「小人于路感冒风寒，未曾痊可，告寄打。」牌头道：「这人现今有病，乞赐怜恕。」管营道：「果是这人症候在身，权且寄下，待病痊可却打。」差拨道：「见今天王堂看守的，多时满了，可教林冲去替换他。」就厅上押了帖文，差拨领了林冲，单身房里取了行李，来天王堂交替。差拨道：「林教头，我十分周全你。教看天王堂时，这是营中第一样省气力的勾当，早晚只烧香扫地便了。你看别的囚徒，从早起直做到晚，尚不饶他；还有一等无人情的，拨他在土牢里，求生不生，求死不死。」林冲道：「谢得照顾。」又取三二两银子与差拨道：「烦望哥哥一发周全，开了项上枷更好。」差拨接了银子，便道：「都在我身上。」连忙去禀了管营，就将枷也开了。</p>
<p>　　林冲自此在天王堂内，安排宿食处。每日只是烧香扫地，不觉光阴早过了四五十日。那管营、差拨得了贿赂，日久情熟，由他自在，亦不来拘管他。柴大官人又使人来送冬衣并人事与他。那满营内囚徒，亦得林冲救济。</p>
<p>　　话不絮烦。时遇冬深将近，忽一日，林冲巳牌时分，偶出营前闲走。正行之间，只听得背后有人叫道：「林教头，如何却在这里？」林冲回头过来看时，见了那人。</p>
<p>　　有分教，林冲火烟堆里，争些断送余生；风雪途中，几被伤残性命。毕竟林冲见了的是什人，且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_008/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_008/" class="post-title-link" itemprop="url">水浒传 - 第008回 林教头刺配沧州道 鲁智深大闹野猪林</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-11-06 00:00:00" itemprop="dateCreated datePublished" datetime="2000-11-06T00:00:00+08:00">2000-11-06</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第008回 林教头刺配沧州道 鲁智深大闹野猪林</font></center></p>

<p>　　话说当时太尉喝叫左右排列军校，拿下林冲要斩，林冲大叫冤屈。太尉道：「你来节堂有何事务？见今手里拿着利刃，如何不是来杀下官？」林冲告道：「太尉不唤，如何敢，见有两个承局望堂里去了，故赚林冲到此。」太尉喝道：「胡说！我府中哪有承局？这厮不服断遣。」喝叫左右：「解去开封府，分付滕府尹好生推问勘理，明白处决。就把宝刀封了去。」左右领了钧旨，监押林冲投开封府来，恰好府尹坐衙未退。但见：</p>
<p>　　绯罗缴壁，紫绶卓围。当头额挂朱红，四下帘垂斑竹。官僚守正，戒石上刻御制四行；令史谨严，漆牌中书低声二字。提辖官能掌机密，客帐司专管牌单。吏兵沉重，节级严威。执藤条祗候立阶前，持大杖离班分左右。户婚词讼，断时有似玉衡明；斗殴是非，判处恰如金镜照。虽然一郡宰臣官，果是四方民父母。直使囚从冰上立，尽教人向镜中行，说不尽许多威仪，似塑就一堂神道。</p>
<p>　　高太尉干人把林冲押到府前，跪在阶下，将太尉言语对滕府尹说了，将上太尉封的那把刀，放在林冲面前。府尹道：「林冲，你是个禁军教头，如何不知法度，手执利刃，故入节堂？这是该死的罪犯。」林冲告道：「恩相明镜，念林冲负屈衔冤。小人虽是粗卤的军汉，颇识些法度，如何敢擅入节堂？为是前月二十八日，林冲与妻到岳庙还香愿，正迎见高太尉的小衙内，把妻子调戏，被小人喝散了。次后又使陆虞候赚小人吃酒，却使富安来骗林冲妻子到陆虞候家楼上调戏，亦被小人赶去，是把陆虞候家打了一场。两次虽不成奸，皆有人证。次日，林冲自买这口刀，今日太尉差两个承局来家呼唤林冲，叫将刀来府里比看。因此，林冲同二人到节堂下。两个承局进堂里去了，不想太尉从外面进来，设计陷害林冲。望恩相做主。」府尹听了林冲口词，且叫与了回文，一面取刑具枷杻来枷了，推入牢里监下。</p>
<p>　　林冲家里自来送饭，一面使钱。林冲的丈人张教头亦来买上告下，使用财帛。正值有个当案孔目，姓孙，名定，为人最鲠直，十分好善，只要周全人，因此人都唤做孙佛儿。他明知道这件事，转转宛宛在府上说知就里，禀道：「此事果是屈了林冲，只可周全他。」府尹道：「他做下这般罪！高太尉批『仰定罪』，定要问他手执利刃，故入节堂，杀害本官，怎周全得他？」孙定道：「这南衙开封府，不是朝廷的，是高太尉家的。」府尹道：「胡说！」孙定道：「谁不知高太尉当权，倚势豪强，更兼他府里无般不做。但有人小小触犯，便发来开封府，要杀便杀，要剐便剐，却不是他家官府。」府尹道：「据你说时，林冲事怎的方便他，施行断遣？」孙定道：「看林冲口词是个无罪的人，只是没拿那两个承局处。如今着他招认做不合腰悬利刃，误入节堂；脊杖二十，刺配远恶军州。」滕府尹也知这件事了，自去高太尉面前再三禀说林冲口词。高俅情知理短，又碍府尹，只得准了。就此日府尹回来升厅叫林冲除了长枷，断了二十脊杖，唤个文笔匠刺了面颊，量地方远近，该配沧州牢城。当厅打一面七斤半团头铁叶护身枷钉了，贴上封皮，押了一道牒文，差两个防送公人监押前去。</p>
<p>　　两个人是董超、薛霸。二人领了公文，押送林冲出开封府来，只见众邻舍并林冲的丈人张教头都在府前接着，同林冲两个公人到州桥下酒店里坐定。林冲道：「多得孙孔目维持，这棒不毒，因此走动得。」张教头叫酒保安排案酒果子，管待两个公人。酒至数杯，只见张教头将出银两，赍发他两个防送公人已了。林冲执手对丈人说道：「泰山在上，年灾月厄，撞了高衙内，吃了一场屈官司。今日有句话说，上禀泰山：自蒙泰山错爱，将令爱嫁事小人，已至三载，不曾有半些儿差池。虽不曾生半个儿女，未曾面红耳赤，半点相争。今小人遭这场横事，配去沧州，生死存亡未保。娘子在家，小人心去不稳，诚恐高衙内威逼这头亲事。况兼青春年少，休为林冲误了前程。却是林冲自行主张，非他人逼迫；小人今日就高邻在此，明白立纸休书，任从改嫁，并无争执。如此林冲去的心稳，免得高衙内陷害。」张教头道：「贤婿，什么言语！你是天年不齐，遭了横事，又不是你作将出来的。今日权且去沧州躲灾避难，早晚天可怜见，放你回来时，依旧夫妻完聚。老汉家中也颇有些过活，便取了我女家去，并锦儿，不拣怎的；三年五载，养赡得他。又不叫他出入，高衙 便要见，也不能够。休要忧心，都在老汉身上。你在沧州牢城，我自频频寄书并衣服与你。休得要胡思乱想，只顾放心去。」林冲道：「感谢泰山厚意。只是林冲放心不下，枉自两相耽误。泰山可怜见林冲，依允小人，便死也瞑目。」张教头哪里肯应承。众邻舍亦说行不得。林冲道：「若不依允小人之时，林冲便挣扎得回来，誓不与娘子相聚。」张教头道：「既然恁地时，权且由你写下，我只不把女儿嫁人便了。 」当时叫酒保寻个写文书的人来，买了一张纸来。那人写，林冲说道是：</p>
<p>　　东京八十万禁军教头林冲，为因身犯重罪，断配沧州，去后存亡不保。有妻张氏年少，情愿立此休书，任从改嫁，永无争执。委是自行情愿，即非相逼。恐后无凭，立此文约为照。年月日。</p>
<p>　　林冲当下看人写了，借过笔来，去年月下押个花字，打个手模。</p>
<p>　　正在阁里写了，欲付与泰山收时，只见林冲的娘子，号天哭地叫将来。女使锦儿抱着一包衣服，一路寻到酒店里。林冲见了，起身接着道：「娘子，小人有句话说，已禀过泰山了。为是林冲年灾月厄，遭这场屈事，今去沧州，生死不保，诚恐误了娘子青春。今已写下几字在此，万望娘子休等小人，有好头脑，自行招嫁，莫为林冲误了贤妻。」那娘子听罢，哭将起来，说道：「丈夫，我不曾有半些儿点污，如何把我休了！」林冲道：「娘子，我是好意，恐怕日后两下相误，赚了你。」张教头便道：「我儿放心，虽是女婿恁的主张，我终不成下得，将你来再嫁人！这事且由他放心去。他便不来时，我也安排你一世的终身盘费，只教你守志便了。」那妇人听得说，心中哽咽，又见了这封书，一时哭倒声绝在地，未知五脏如何，先见四肢不动，但见：</p>
<p>　　荆山玉损，可惜数十年结发成亲；宝鉴花残，枉费九十日东君匹配。花容倒卧，有如西苑芍药倚朱栏；檀口无言，一似南海观音来入定。小园昨夜东风恶，吹折江梅就地横。</p>
<p>　　林冲与泰山张教头救得起来，半晌方才苏醒，兀自哭不住。林冲把休书与教头收了；众邻舍亦有妇人来劝林冲娘子，搀扶回去。张教头嘱付林冲道：「你顾前程去挣扎，回来厮见。你的老小，我明日便取回去，养在家里，待你回来完聚。你但放心去，不要挂念，如有便人，千万频频寄些书信来。」林冲起身谢了，拜辞泰山并众邻舍，背了包裹，随着公人去了。张教头同邻舍取路回家，不在话下。</p>
<p>　　且说两个防送公人把林冲带来使臣房里，寄了监，董超、薛霸各自回家收拾行李。只说董超正在家里拴束包裹，只见巷口酒店里酒保来说道：「董端公，一位官人在小人店中请说话。」董超道：「是谁？」酒保道：「小人不认的，只叫请端公便来。」原来宋时的公人，都称呼「端公」。当时董超便和酒保径到店中阁儿内看时，见坐着一个人，头戴顶万字头巾，身穿领皂纱背子，下面皂靴净袜。见了董超，慌忙作揖道：「端公请坐。」董超道：「小人自来小曾拜识尊颜，不知呼唤有何使令？」那人道：「请坐，少间便知。 」董超坐在对席，酒保一面铺下酒盏，菜蔬、果品、按酒都搬来摆了一桌。那人问道：「薛端公在何处住？」董超道：「只在前边巷内。」那人唤酒保问了底脚，「与我去请将来。」酒保去了一盏茶时，只见请得薛霸到阁儿里。董超道：「这位官人请俺说话。」薛霸道：「不敢动问大人高姓？」那人又道：「少刻便知，且请饮酒。」三人坐定，一面酒保筛酒。酒至数杯，那人去袖子里取出十两金子，放在桌上，说道：「二位端公各收五两，有些小事烦及。」二人道：「小人素不认得尊官，何故与我金子？」那人道：「二位莫不投沧州去？」董超道：「小人两个奉本府差遣，监押林冲直到那里。」那人道：「既是如此，相烦二位。我是高太尉府心腹人陆虞候便是。」董超、薛霸喏喏连声，说道：「小人何等样人，敢共对席。」陆谦道：「你二位也知林冲和太尉是对头。今奉着太尉钧旨，教将这十两金子送与二位。望你两个领诺。不必远去，只就前面僻静去处，把林冲结果了，就彼处讨纸回状，回来便了。若开封府但有话说，太尉自行分付，并不妨事。」董超道：「却怕使不得。开封府公文，只叫解活的去，却不曾教结果了他。亦且本人年纪又不高大，如何做得这缘故？倘有些兜搭，恐不方便。」薛霸道 「老董，你听我说：高太尉便叫你我死，也只得依他。莫说使这官人又送金子与俺。你不要多说，和你分了罢，落得做人情，日后也有照顾俺处。前头有的是大松林猛恶去处，不拣怎的，与他结果了罢。」当下薛霸收了金子，说道：「官人放心，多是五站路，少便两程，便有分晓。」陆谦大喜道：「还是薛端 公真是爽利！明日到地了时，是必揭取林冲脸上金印回来做表证，陆谦再包办二位十两金子相谢。专等好音，切不可相误。」原来宋时但是犯人徒流迁徙的，都脸上刺字；怕人恨怪，只唤做打金印。三个人又吃了一会酒，陆虞候算了酒钱，三人出酒肆来，各自分手。</p>
<p>　　只说董超、薛霸将金子分受入己，送回家中，取了行李包裹，拿了水火棍，便来使臣房里取了林冲，监押上路。当日出得城来，离城三十里多路歇了。宋时途路上客店人家，但是公人监押囚人来歇，不要房钱。当下董薛二人带林冲到客店里，歇了一夜。第二日天明，起来打火，吃了饮食，投沧州路上来。时遇六月天气，炎暑正热，林冲初吃棒时，倒也无事。次后三两日间，天道盛热，棒疮却发，又是个新吃棒的人，路上一步挨一步走不动。薛霸道：「好不晓事，此去沧州二千里有余的路，你这般样走，几时得到？」林冲道：「小人在太尉府里折了些便宜，前日方才吃楱棒疮举发。这般炎热，上下只得担待一步。」董超道：「你自慢慢的走，休听咭咶。」薛霸一路上喃喃咄咄的口里埋冤叫苦，说道：「却是老爷们晦气，撞着你这个魔头。」看看天色又晚，但见：</p>
<p>　　火轮低坠，玉镜将悬。遥观野委爨炊俱生，近睹柴门半掩。僧投古寺，云林时见鸦归：渔傍阴涯，风树犹闻蝉噪。急急牛羊来热阪，劳劳驴马息蒸途。</p>
<p>　　当晚三个人投村中客店里来，到得房内，两个公人放了棍棒，解下包裹。林冲也把包来解了，不等公人开口，去包里取些碎银两，央店小二买些酒肉，籴些米来，安排盘馔，请两个防送公人坐了吃。董超、薛霸又添酒来，把林冲灌的醉了，和枷倒在一边。薛霸去烧一锅百沸滚汤，提将来，倾在脚盆内，叫道：「林教头，你也洗了脚好睡。」林冲挣得起来，被枷碍了，曲身不得。薛霸便道：「我替你洗。」林冲忙道：「使不得。」薛霸道：「出路人哪里计较的许多。」林冲不知是计，只顾伸下脚来，被薛霸只一按，按在滚汤里。林冲叫一声：「哎也！」急缩得起时，泡得脚面红肿了。林冲道：「不消生受。」薛霸道：「只见罪人伏侍公人，哪曾有公人伏侍罪人。好意叫他洗脚，颠倒嫌冷嫌热，却不是好心不得好报！」口里喃喃的骂了半夜，林冲哪里敢回话，自去倒在一边。他两个泼了这水，自换些水，去外边洗了脚收拾。睡到四更，同店人都未起，薛霸起来烧了面汤，安排打火做饭吃。林冲起来晕了，吃不得，又走不动。薛霸拿了水火棍，催促动身。董超去腰里解下一双新草鞋，耳朵并索儿却是麻编的，叫林冲穿。林冲看时，脚上满面都是燎浆泡，只得寻觅旧草鞋穿，哪里去讨。没奈何，只得把新草鞋穿上。叫店小二算过酒钱，两个公人带了林冲出店，却是五更天气。林冲走不到三二里，脚上泡被新草鞋打破了，鲜血淋漓，正走不动，声唤不止。薛霸骂道：「走便快走，不走便大棍搠将起来。」林冲道：「上下方便，小人岂敢怠慢，俄延程途·其实是脚疼走不动。」董超道：「我扶着你走便了。」搀着林冲，只得又挨了四五里路。看看正走不动了，早望见前面烟笼雾锁，一座猛恶林子，但见：</p>
<p>　　枯蔓层层如雨脚，乔枝郁郁似云头。不知天日何年照，惟有冤魂不断愁。</p>
<p>　　这座林子有名唤做「野猪林」，此是东京去沧州路上第一个险峻去处。宋时这座林子内，但有些冤雠的，使用些钱与公人，带到这里，不知结果了多少好汉。今日这两个公人带林冲奔入这林子里来。董超道：「走了一五更，走不得十里路程，似此，沧州怎的得到？」薛霸道：「我也走不得了，且就林子里歇一歇。」三个人奔到里面，解下行李包裹，都搬在树根头。林冲叫声：「阿也！」靠着一株大树便倒了。只见董超、薛霸道：「行一步，等一步，倒走得我困倦起来，且睡一睡却行。」放下水火棍，便倒在树边，略略闭得眼，从地下叫将起来。林冲道：「上下做什么？」董超、薛霸道：「俺两个正要睡一睡，这里又无关锁，只怕你走了，我们放心不下，以此睡不稳。」林冲答道： 「小人是个好汉，官司既已吃了，一世也不走。」薛霸道：「哪里信得你说？要我们心稳，须得缚一缚。」林冲道：「上下要缚便缚，小人敢道怎的？」薛霸腰里解下索子来，把林冲连手带脚和枷紧紧的绑在树上。同董超两个跳将起来，转过身来，拿起水火棍，看着林冲说道：「不是俺要结果你，自是前日来时，有那陆虞候传着高太尉钧旨：教我两个到这里结果你，立等金印回去回话。便多走的几日，也是死数，只今日就这里……倒做成我两个回去快些。休得要怨我弟兄两个，只是上司差遣，不由自己。你须精细着：明年今日是你周年。我等已限定日期，亦要早回话。」林冲见说，泪如雨下，便道：「上下，我与你二位往日无仇，近日无冤，你二位如何救得小人，生死不忘。」董超道：「说什么？门前救你不得。」薛霸便提起水火棍来，望着林冲脑袋上劈将来，可怜豪杰束手就死。</p>
<p>　　正是「万里黄泉无旅店，三魂今夜落谁家」。毕竟林冲性命如何，且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_007/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_007/" class="post-title-link" itemprop="url">水浒传 - 第007回 花和尚倒拔垂杨柳 豹子头误入白虎堂</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-11-05 00:00:00" itemprop="dateCreated datePublished" datetime="2000-11-05T00:00:00+08:00">2000-11-05</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第007回 花和尚倒拔垂杨柳 豹子头误入白虎堂</font></center></p>

<p>　　话说那酸枣门外三二十个泼发破落户中间，有两个为头的，一个叫做「过街老鼠」张三，一个叫做「青草蛇」李四。这两个为头接将来，智深也却好去粪窖边，看见这伙人都不走动，只立在窖边，齐道：「俺特来与和尚作庆。」智深道：「你们既是邻舍街坊，都来廨宇里坐地。」张三李四便拜在地上，不肯起来，只指望和尚来扶他，便要动手。智深见了，心里早疑忌道：「这伙人不三不四，又不肯近前来，莫不要攧洒家？那厮却是倒来捋虎须！俺且走向前去，教那厮看洒家手脚。」智深大踏步近众人面前来。那张三、李四便道：「小人兄弟们特来参拜师父。」口里说，便向前去，一个来抢左脚，一个来抢右脚。智深不等他占身，右脚早起，腾的把李四先踢下粪窖里去；张三恰待走，智深左脚早起，两个泼皮都踢在粪窖里挣扎。后头那二三十个破落户惊的目瞪口呆，都待要走。智深喝道：「一个走的，一个下去；两个走的，两个下去。」众泼皮都不敢动弹。只见那张三、李四在粪窖里探起头来。原来那座粪窖没底似深，两个一身臭屎，头须上蛆虫盘满，立在粪窖里叫道：「师父饶恕我们。」智深喝道：「你那众泼皮，快扶那鸟上来，我便饶你众人。」众人打一救，搀到葫芦架边，臭秽不可近前。智深呵呵大笑道：「兀那蠢物，你且去菜园池子里洗了来，和你众人说话。」两个泼皮洗了一回，众人脱件衣服，与他两个穿了。智深叫道：「都来廨宇里坐地说话。」智深先居中坐了，指着众人道：「你那伙鸟人，休要瞒洒家；你等都是什么鸟人？来这里戏弄洒家！」那张三李四并众火伴一齐跪下，说道：「小人祖居在这里，都只靠赌博讨钱为生。这片菜园是俺们衣饭碗，大相国寺里几番使钱，要奈何我们不得。师父却是哪里来的长老，恁的了得！相国寺里不曾见有师父，今日我等愿情伏侍。」智深道：「洒家是关西延安府老种经略相公帐前提辖官，只为杀的人多，因此情愿出家，五台山来到这里。洒家俗姓鲁，法名智深。休说你这三二十个人直什么，便是千军万马队中，俺敢直杀的入去出来。」众泼皮喏喏连声，拜谢了去。</p>
<p>　　智深自来廨宇里房内，收拾整顿歇卧。次日，众泼皮商量凑些钱物，买了十瓶酒，牵了一个猪来请智深。都在廨宇安排了，请鲁智深居中坐了，两边一带，坐定那二三十泼皮饮酒。智深道：「什么道理叫你众人们坏钞？」众人道：「我们有福，今日得师父在这里与我等众人做主。」智深大喜。吃到半酣里，也有唱的，也有说的，也有拍手的，也有笑的。正在那里喧哄，只听得门外老鸦哇哇的叫。众人有叩齿的，齐道：「赤口上天，白舌入地。」智深道：「你们做什么鸟乱？」众人道：「老鸦叫，怕有口舌。」智深道：「哪里取这话？」那种地道人笑道：「墙角边绿杨树上新添了一个老鸦巢，每日只聒到晚。」众人道：「把梯子去上面拆了那巢便了。」有几个道：「我们便去。」智深也乘着酒兴，都到外面看时，果然绿杨树上一个老鸦巢。众人道：「把梯子上去拆了，也得耳根清净。」李四便道：「我与你盘上去，不要梯子。」智深相了一相，走到树前，把直裰脱了，用右手向下，把身倒缴着，却把左手拔住上截，把腰只一趁，将那株绿杨树带根拔起。众泼皮见了，一齐拜倒在地，只叫：「师父非是凡人，正是真罗汉身体，无千万斤气力，如何拔得起？」智深道：「打甚鸟紧？明日都看洒家演武，使器械。」众泼皮当晚各自散了。</p>
<p>　　从明日为始，这二三十个破落户见智深匾匾的伏，每日将酒肉来请智深，看他演武使拳。过了数日，智深寻思道：「每日吃他们酒食多矣，洒家今日也安排些还席。」叫道人去城中买了几般果子，沽了两三担酒，杀翻一口猪，一腔羊。那时正是三月尽，天气正热。智深道：「天色热。」叫道人绿槐树下铺了芦席，请那许多泼皮团团坐定。大碗斟酒，大块切肉，叫众人吃得饱了，再取果子吃，酒又吃得正浓。众泼皮道：「这几日见师父演力，不曾见师父使器械，怎得师父教我们看一看也好。」智深道：「说的是。」便去房内取出浑铁禅杖，头尾长五尺，重六十二斤。众人看了，尽皆吃惊，都道：「两臂膊没水牛大小气力，怎使得动？」智深接过来，飕飕的便动，浑身上下没半点儿参差。众人看了，一齐喝采。智深正使得活泛，只见墙外一个官人看见，喝采道：「端的使得好。」智深听得，收住了手，看时，只见墙缺边立着一个官人。怎生打扮，但见：</p>
<p>　　头戴一顶青纱抓角儿头巾，脑后两个白玉圈连珠鬓环。身穿一领单绿罗团花战袍，腰系一条双搭尾龟背银带。穿一对磕瓜头朝样皂靴，手中执一把折叠纸西川扇子。</p>
<p>　　那官人生的豹头，环眼，燕颔，虎须，八尺长短身材，三十四五年纪。口里道：「这个师父，端的非凡，使的好器械！」众泼皮道：「这位教师喝采，必然是好。」智深问道：「那军官是谁？」众人道：「这官人是八十万禁军枪棒教头林武师，名唤林冲。」智深道：「何不就请来厮教。」那林教头便跳入墙来，两个就槐树下相见了，一同坐地。林教头便问道：「师兄何处人氏？法讳唤做什么？」智深道：「洒家是关西鲁达的便是。只为杀的人多，情愿为僧，年幼时也曾到东京，认得令尊林提辖。」林冲大喜，就当结义智深为兄。智深道：「教头今日缘何到此？」林冲答道：「恰才与拙荆一同来间壁岳庙里还香愿。林冲听得使棒，看得入眼，着女使锦儿自和荆妇去庙里烧香，林冲就只此间相等，不想得遇师兄。」智深道：「洒家初到这里，正没相识，得这几个大哥每日相伴；如今又得教头不弃，结为弟兄，十分好了。」便叫道人再添酒来相待。恰才饮得三杯，只见女使锦儿慌慌急急，红了脸，在墙缺边叫道：「官人休要坐地！娘子在庙中和人合口。」林冲连忙问道：「在哪里？」锦儿道：「正在五岳楼下来，撞见个奸诈不及的，把娘子拦住了不肯放。」林冲慌忙道：「却再来望师兄，休怪，休怪。」</p>
<p>　　林冲别了智深，急跳过墙缺，和锦儿径奔岳庙里来，抢到五岳楼看时，见了数个人，拿着弹弓、吹筒、粘竿，都立在栏干边；胡梯上一个年小的后生，独自背立着，把林冲的娘子拦着道：「你且上楼去，和你说话。」林冲娘子红了脸道：「清平世界，是何道理把良人调戏？」林冲赶到跟前，把那后生肩胛只一扳过来，喝道：「调戏良人妻子，当得何罪？」恰待下拳打时，认得是本管高太尉螟蛉之子高衙内。原来高俅新发迹，不曾有亲儿，无人帮助，因此过房这阿叔高三郎儿子在房内为子。本是叔伯弟兄，却与他做干儿子。因此，高太尉爱惜他。那厮在东京倚势豪强，专一爱淫垢人家妻女。京师人惧怕他权势，谁敢与他争口，叫他做『花花太岁』。有诗为证：</p>
<p>　　脸前花现丑难亲，心里花开爱妇人。撞着年庚不顺利，方知太岁是凶神。</p>
<p>　　当时林冲扳将过来，却认得是本管高衙内，先自手软了。高衙内说道：「林冲，干你甚事！你来多管！」原来高衙内不晓得他是林冲的娘子；若还晓的时，也没这场事。见林冲不动手，他发这话。众多闲汉见闹，一齐拢来劝道：「教头休怪，衙内不认得，多有冲撞。」林冲怒气未消，一双眼睁着瞅那高衙内。众闲汉劝了林冲，和哄高衙内出庙上马去了。林冲将引妻小并使女锦儿，也转出廊下来。只见智深提着铁禅杖，引着那二三十个破落户，大踏步抢入庙来。林冲见了，叫道：「师兄哪里去？」智深道：「我来帮你厮打。」林冲道：「原来是本官高太尉的衙内，不认得荆妇，一时间无礼。林冲本待要痛打那厮一顿，太尉面上须不好看。自古道：『不怕官，只怕管。』林冲不合吃着他的请受，权且让他这一次。」智深道：「你却怕他本官太尉，洒家怕他甚鸟？俺若撞见那撮鸟时，且教他吃洒家三百禅杖了去。」林冲见智深醉了，便道：「师兄说的是。林冲一时被众人劝了，权且饶他。」智深道：「但有事时，便来唤洒家与你去。」众泼皮见智深醉了，扶着道：「师父，俺们且去，明日再得相会。」智深提着禅杖道：「阿嫂休怪，莫要笑话。阿哥，明日再会。」智深相别，自和泼皮去了。林冲领了娘子并锦儿，取路回家，心中只是郁郁不乐。</p>
<p>　　且说这高衙内引了一班儿闲汉，自见了林冲娘子，又被他冲散了，心中好生着迷，怏怏不乐，回到府中纳闷。过了三两日，众多闲汉都来伺候，见衙内心焦，没撩没乱，众人散了。数内有一个帮闲的，唤作干鸟头富安，理会得高衙内意思，独自一个到府中伺候。见衙内在书房中闲坐，那富安走近前去道：「衙内近日面色清减，心中少乐，必然有件不悦之事。」高衙内道：「你如何省得？」富安道：「小子一猜便着。」衙内道：「你猜我心中甚事不乐。」富安道：「衙内是思想那双木的，这猜如何？」衙内笑道：「你猜的是，只没个道理得他。」富安道：「有何难哉？衙内怕林冲是个好汉，不敢欺他：这个无伤。他见在帐下听使唤，大请大受，怎敢恶了太尉？轻则便刺配了他，重则害了他性命。小闲寻思有一计，使衙内能够得他。」高衙内听得，便道：「自见了许多好女娘，不知怎的只爱他，心中着迷，郁郁不乐。你有什见识，能勾他时，我自重重的赏你。」富安道：「门下知心腹的陆虞候陆谦，他和林冲最好，明日衙内躲在陆虞候楼上深阁，摆下些酒食，却叫陆谦去请林冲出来吃酒，教他直去樊楼上深 里吃酒。小闲便去他家，对林冲娘子说道：『你丈夫教头和陆谦吃酒，一时重气，闷倒在楼上，叫娘子快去看哩！』赚得他来到楼上。妇人家水性，见了衙内这般风流人物，再着些甜话儿调和他，不由他不肯。小闲这一计如何？」高衙内喝采道：「好计！就今晚着人去唤陆虞候来分付了。」原来陆虞候家只在高太尉家隔壁巷内。次日，商量了计策，陆虞候一时听允，也没奈何；只要小衙内欢喜，却顾不得朋友交情。</p>
<p>　　且说林冲连日闷闷不已，懒上街去。巳牌时，听得门首有人叫道：「教头在家么？」林冲出来看时，却是陆虞候，慌忙道：「陆兄何来？」陆谦道：「特来探望兄，何故连日街前不见？」林冲道：「心里闷，不曾出去。」陆谦道：「我同兄长去吃三杯解闷。」林冲道：「少坐拜茶。」两个吃了茶起身。陆虞候道：「阿嫂，我同兄长到家去吃三杯。」林冲娘子赶到布帘下叫道：「大哥，少饮早归。」林冲与陆谦出得门来，街上闲走了一回。陆虞候道：「兄长，我们休家去，只就樊楼内吃两杯。」当时两个上到樊楼内，占个阁儿，唤酒保分付，叫取两瓶上色好酒，希奇果子按酒。两个叙说闲话，林冲叹了一口气，陆虞候道：「兄长何故叹气？」林冲道：「贤弟不知──男子汉空有一身本事，不遇明主，屈沉在小人之下，受这般腌臜的气！」陆虞候道：「如今禁军中虽有几个教头，谁人及得兄长的本事？太尉又看承得好，却受谁的气？」林冲把前日高衙内的事告诉陆虞候一遍。陆虞候道：「衙内必不认得嫂子。兄长休气，只顾饮酒。」林冲吃了八九杯酒，因要小遗，起身道：「我去净手了来。」林冲下得楼来，出酒店门，投东小巷内去净了手，回身转出巷口，只见女使锦儿叫道：「官人寻得我苦，却在这里！」林冲慌忙问道：「做什么？ 」锦儿道：「官人和陆虞候出来，没半个时辰，只见一个汉子慌慌急急奔来家里，对娘子说道：『我是陆虞候家邻舍。你家教头和陆谦吃酒，只见教头一口气不来，便撞倒了，叫娘子且快来看视。』娘子听得，连忙央间壁王婆看了家，和我跟那汉子去，直到太尉府前小巷内一家人家。上至楼上，只见桌子上摆着些酒食，不见官人。恰待下楼，只见前日在岳庙里啰唣娘子的那后生出来道：『娘子少坐，你丈夫来也。』锦儿慌慌下得楼时，只听得娘子在楼上叫杀人；因此我一地里寻官人，不 ，正撞着卖药的张先生道：『我在樊楼前过见教头和一个人入去吃酒。』因此特奔到这里。官人快去。」</p>
<p>　　林冲见说，吃了一惊，也不顾女使锦儿，三步做一步跑到陆虞候家，抢到胡梯上，却关着楼门，只听得娘子叫道：「清平世界，如何把我良人妻子关在这里？」又听得高衙内道：「娘子，可怜见救俺。便是铁石人，也告的回转。」林冲立在胡梯上叫道：「大嫂开门。」那妇人听的是丈夫声音，只顾来开门。高衙内吃了一惊，挖开了楼窗，跳墙走了。林冲上得楼上，寻不见高衙内，问娘子道：「不曾被这厮点污了？」娘子道：「不曾。」林冲把陆虞候家打得粉碎。将娘子下楼，出得门外看时，邻舍两边都闭了门。女使锦儿接着，三个人一处归家去了。林冲拿了一把解腕尖刀，径奔到樊楼前，去寻陆虞候，也不见了。却回来他门前等了一晚，不见回家，林冲自归。娘子劝道：「我又不曾被他骗了，你休得胡做。」林冲道：「叵耐这陆谦畜生！我和你如兄若弟，你也来骗我！只怕不撞见高衙内，也照管着他头面。」娘子苦劝，哪里肯放他出门。陆虞候只躲在太尉府内，亦不敢回家。林冲一连等了三日，并不见面。府前人见林冲面色不好，谁敢问他。</p>
<p>　　第四日饭时候，鲁智深径寻到林冲家相探，问道：「教头如何连日不见面？」林冲答道：「小弟少冗，不曾探得师兄。既蒙到我寒家，本当草酌三杯，争奈一时不能周备。且和师兄一同上街间玩一遭，市沽两盏如何？」智深道：「最好。」两个同上街来，吃了一日酒，又约明日相会。自此每日与智深上街吃酒，把这件事都放慢了。正是：</p>
<p>　　丈夫心事有亲朋，谈笑酣歌散郁蒸。只有女人愁闷处，深闺无语病难兴。</p>
<p>　　且说高衙内自从那日在陆虞候家楼上吃了那惊，跳墙脱走，不敢对太尉说知，因此在府中卧病，陆虞候和富安两个来府里望衙内，见他容颜不好，精神憔悴，陆谦道：「衙内何故如此精神少乐？」衙内道：「实不瞒你们说：我为林冲老婆，两次不能够得他，又吃他那一惊，这病越添得重了。眼见的半年三个月性命难保。」二人道：「衙内且宽心，只在小人两个身上，好歹要共那妇人完聚，只除他自缢死了便罢。」正说间，府里老都管也来看衙内病证。只见：不痒不痛，浑身上或寒或热；没撩没乱，满腹中又饱又饥。白昼忘飱，黄昏废寝。对爷娘怎诉心中恨，见相识难遮脸上羞。</p>
<p>　　那陆虞候和富安见老都管来问病，两个商量道：「只除恁的。」等候老都管看病已了出来，两个邀老都管僻净处说道：「若要衙内病好，只除教太尉得知，害了林冲性命，方能够得他老婆和衙内在一处，这病便得好。若不如此，已定送了衙内性命。」老都管道：「这个容易。老汉今晚便禀太尉得知。」两个道：「我们已有了计，只等你回话。」老都管至晚来见太尉说道：「衙内不害别的证，却害林冲的老婆。」高俅道：「几时见了他的浑家？」都管禀道：「便是前月二十八日在岳庙里见来，今经一月有余。」又把陆虞候设的计，备细说了。高俅道：「如此──因为他浑家，怎地害他？──我寻思起来，若为惜林冲一个人时，须送了我孩儿性命。却怎生是好？」都管道：「陆虞候和富安有计较。」高俅道：「既是如此，教唤二人来商议。」老都管随即唤陆谦、富安入到堂里，唱了喏。高俅问道：「我这小衙内的事，你两个有什计较？救得我孩儿好了时，我自抬举你二人。」陆虞候向前禀道：「恩相在上，只除如此如此使得。」高俅见说了，喝采道：「好计！你两个明日便与我行。」不在话下。</p>
<p>　　再说林冲每日和智深吃酒，把这件事不记心了。那一日，两个同行到阅武坊巷口，见一条大汉，头戴一顶抓角儿头巾，穿一领旧战袍，手里拿着一口宝刀，插着个草标儿，立在街上，口里自言自语说道：「不遇识者，屈沉了我这口宝刀。」林冲也不理会，只顾和智深说着话走。那汉又跟在背后道：「好口宝刀，可惜不遇识者！」林冲只顾和智深走着，说得入港。那汉又在背后说道：「偌大一个东京，没一个识得军器的。」林冲听得说，回过头来，那汉飕的把那口刀掣将出来，明晃晃的夺人眼目。林冲合当有事，猛可地道：「将来看。」那汉递将过来，林冲接在手内，同智深看了。但见：</p>
<p>　　清光夺目，冷气侵人；远看如玉沼春冰，近看似琼台瑞雪。花纹密布，如丰城狱内飞来；紫气横空，似楚昭梦中收得。太阿巨阙应难比，莫邪干将亦等闲。</p>
<p>　　当时林冲看了，吃了一惊，失口道：「好刀！你要卖几钱？」那汉道：「索价三千贯，实价二千贯。」林冲道：「值是值二千贯，只没个识主。你若一千贯肯时，我买你的。」那汉道：「我急要些钱使，你若端的要时，饶你五百贯，实要一千五百贯。」林冲道：「只是一千贯，我便买了。」那汉叹口气道：「金子做生铁卖了！罢，罢，一文也不要少了我的。」林冲道：「跟我来家中取钱还你。」回身却与智深道：「师兄，且在茶房里少待，小弟便来。」智深道：「洒家且回去，明日再相见。」林冲别了智深，自引了卖刀的那汉，到家去取钱与他，就问那汉道：「你这口刀哪里得来？」那汉道：「小人祖上留下。因为家道消乏，没奈何，将出来卖了。」林冲道：「你祖上是谁？」那汉道：「若说时，辱没杀人！」林冲再也不问。那汉得了银两，自去了。林冲把这口刀翻来覆去看了一回，喝采道：「端的好把刀！高太尉府中有一口宝刀，胡乱不肯教人看。我几番借看，也不肯将出来。今日我也买了这口好刀，慢慢和他比试。」林冲当晚不落手看了一晚，夜间挂在壁上。未等天明，又去看那刀。</p>
<p>　　次日巳牌时分，只听得门首有两个承局叫道：「林教头，太尉钧旨道：你买一口好刀，就叫你将去比看，太尉在府里专等。」林冲听得说道：「又是什么多口的报知了。」两个承局催得林冲穿了衣服，拿了那口刀，随这两个承局来。林冲道：「我在府中不认得你。」两个人说道：「小人新近参随。」却早来到府前，进得到厅前。林冲立住了脚，两个又道：「太尉在里面后堂内坐地。」转入屏风至后堂，又不见太尉。林冲又住了脚，两个又道：「太尉直在里面等你，叫引教头进来。」又过了两三重门，到一个去处，一周遭都是绿栏杆。两个又引林冲到堂前，说道：「教头，你只在此少待，等我入去禀太尉。」林冲拿着刀，立在檐前，两个人自入去了，一盏茶时，不见出来。林冲心疑，探头入帘看时，只见檐前额上有四个青字，写道：「白虎节堂」。林冲猛省道：「这节堂是商议军机大事处，如何敢无故辄入？」急待回身，只听得靴履响脚步鸣，一个人从外面入来。林冲看时，不是别人，却是本管高太尉。林冲见了，执刀向前声喏。太尉喝道：「林冲，你又无呼唤，安敢辄入白虎节堂？你知法度否？你手里拿着刀，莫非来刺杀下官？有人对我说，你两三日前，拿刀在府前伺候，必有歹心。」林冲躬身禀道：「恩相，恰才蒙两个承局呼唤林冲，将刀来比看。」太尉喝道：「承局在哪里？」林冲道：「他两个已投堂里去了。」太尉道：「胡说！什么承局，敢进我府堂里去！左右与我拿下这厮！」说犹未了，傍边耳房里走出二十余人，把林冲横推倒拽，恰似皂雕追紫燕，浑如猛虎啖羊羔。高太尉大怒道：「你既是禁军教头，法度也还不知道。因何手执利刃，故入节堂，欲杀本官？」叫左右把林冲推下，不知性命如何。</p>
<p>　　不因此等，有分教，大闹中原，纵横海内。直教农夫背上添心号，渔父舟中插认旗。毕竟看林冲性命如何，且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_006/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_006/" class="post-title-link" itemprop="url">水浒传 - 第006回 九纹龙剪径赤松林 鲁智深火烧瓦罐寺</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-11-04 00:00:00" itemprop="dateCreated datePublished" datetime="2000-11-04T00:00:00+08:00">2000-11-04</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第006回 九纹龙剪径赤松林 鲁智深火烧瓦罐寺</font></center></p>

<p>　　话说鲁智深走过数个山坡，见一座大松林，一条山路。随着那山路行去，走不得半里，抬头看时，却见一所败落寺院，被风吹得铃铎响。看那山门时，上有一面旧朱红牌额，内有四个金字，都昏了，写着「瓦罐之寺」。又行不得四五十步，过座石桥，再看时，一座古寺，已有年代。入得山门里，仔细看来，虽是大刹，好生崩损。但见：</p>
<p>　　钟楼倒塌，殿宇崩摧。山门尽长苍苔，经阁都生碧藓。释迦佛芦芽穿膝，浑如在雪岭之时；观世音荆棘缠身，却似守香山之日。诸天坏损，怀中鸟雀营巢；帝释欹斜，口内蜘蛛结网。没头罗汉，这法身也受灾殃；折臂金刚，有神通如何施展。香积厨中藏兔穴，龙华台上印狐踪。</p>
<p>　　鲁智深入得寺来，便投知客寮去。只见知客寮门前大门也没了，四围壁落全无。智深寻思道：「这个大寺，如何败落的恁地？」直入方丈前看时，只见满地都是燕子粪，门上一把锁锁着，锁上尽是蜘蛛网。智深把禅杖就地下搠着，叫道：「过往僧人来投斋。」叫了半日，没一个答应。回到香积厨下看时，锅也没了，灶头都塌损。智深把包裹解下，放在监斋使者面前，提了禅杖，到处寻去。寻到厨房后面一间小屋，见几个老和尚坐地，一个个面黄肌瘦。智深喝一声道：「你们这和尚，好没道理！由洒家叫唤，没一个应。」那和尚摇手道：「不要高声。」智深道：「俺是过往僧人，讨顿饭吃，有什利害。」老和尚道：「我们三日不曾有饭落肚，哪里讨饭与你吃？」智深道：「俺是五台山来的僧人，粥也胡乱请洒家吃半碗。」老和尚道：「你是活佛去处来的僧，我们合当斋你。争奈我寺中僧众走散，并无一粒斋粮。老僧等端的饿了三日。」智深道：「胡说，这等一个大去处，不信没斋粮。」老和尚道：「我这里是个非细去处。只因是十方常住，被一个云游和尚，引着一个道人，来此住持，把常住有的没的都毁坏了。他两个无所不为，把众僧赶出去了。我几个老的走不动，只得在这里过，因此没饭吃。」智深道：「胡说，量他一个和尚，一个道人，做得什事？却不去官府告他。」老和尚道：「师父，不知这里衙门又远，便是官军，也禁不的他。这和尚道人好生了得，都是杀人放火的人，如今向方丈后面一个去处安身。」智深道：「这两个唤做什么？」老和尚道：「那和尚姓崔，法号道成，绰号『生铁佛』；道人姓丘，排行小乙，绰号『飞天夜叉』。这两个哪里似个出家人，只是绿林中强贼一般，把这出家影占身体。」</p>
<p>　　智深正问间，猛闻得一阵香来。智深提了禅杖，踅过后面打一看时，见一个土灶，盖着一个草盖，气腾腾透将起来。智深揭起看时，煮着一锅粟米粥。智深骂道：「你这几个老和尚没道理！只说三日没吃饭，如今见煮一锅粥，出家人何故说谎？」那几个老和尚被智深寻出粥来，只叫得苦，把碗碟、钵头、杓子、水桶都抢过了。智深肚饥，没奈何，见了粥要吃，没做道理处，只见灶边破漆春台，只有些灰尘在上面。智深见了，「人急智生」，便把禅杖倚了，就灶边拾把草，把春台揩抹了灰尘；双手把锅掇起来，把粥望春台只一倾。那几个老和尚都来抢粥吃，被智深一推一交，倒的倒了，走的走了。智深却把手来捧那粥吃。才吃几口，那老和尚道：「我等端的三日没饭吃，却才去那里抄化得这些粟米，胡乱熬些粥吃，你又吃我们的。」智深吃五七口，听得了这话，便撇了不吃。只听的外面有人嘲歌。智深洗了手，提了禅杖，出来看时，破壁子里望见一个道人，头带皂巾，身穿布衫，腰系杂色绦，脚穿麻鞋，挑着一担儿，一头是个竹篮儿，里面露些鱼尾，并荷叶托着些肉；一头担着一瓶酒，也是荷叶盖着。口里嘲歌着唱道：「你在东时我在西，你无男子我无妻。我无妻时犹闲可，你无夫时好孤凄。」那几个老和尚赶出来，摇着手，悄悄地指与智深道：「这个道人便是飞天夜叉丘小乙。」智深见指说了，便提着禅杖，随后跟去。</p>
<p>　　那道人不知智深在后面跟来，只顾走入方丈后墙里去。智深随即跟到里面，看时，见绿槐树下放着一条桌子，铺着些盘馔，三个盏子，三双箸子，当中坐着一个胖和尚，生的眉如漆刷，脸似墨装，胳搭的一身横肉，胸脯下露出黑肚皮来。边厢坐着一个年幼妇人。那道人把竹篮放下，也来坐地。智深走到面前，那和尚吃了一惊，跳起身来，便道：「请师兄坐，同吃一盏。」智深提着禅杖道：「你这两个如何把寺来废了？」那和尚便道：「师兄请坐，听小僧说。」智深睁着眼道：「你说！你说！」那和尚道：「在先敝寺十分好个去处，田庄又广，僧众极多，只被廊下那几个老和尚吃酒撒泼，将钱养女。长老禁约他们不得，又把长老排告了出去。因此把寺来都废了。僧众尽皆走散，田土已都卖了。小僧却和这个道人新来住持此间，正欲要整理山门，修盖殿宇。」智深道：「这妇人是谁？却在这里吃酒。」那和尚道：「师兄容禀：这个娘子，他是前村王有金的女儿。在先他的父亲是本寺檀越，如今消乏了家俬，近日好生狼狈，家间人口都没了，丈夫又患病，因来敝寺借米。小僧看施主檀越面，取酒相待，别无他意，师兄休听那几个老畜生说。智深听了他这篇话，又见他如此小心，便道：「叵耐几个老僧戏弄洒家。」提了禅杖，再回香积厨来。这几个老僧方才吃些粥，正在那里。看见智深嗔忿的出来，指着老和尚道：「原来是你这几个坏了常住，犹自在俺面前说谎。」老和尚们一齐都道：「师兄休听他说，现今养着一个妇女在那里。他恰才见你有戒刀禅杖，他无器械，不敢与你相争。你若不信时，再去走遭，看他和你怎地？师兄，你自寻思：他们吃酒吃肉，我们粥也没的吃，恰才还只怕师兄吃了。」智深道：「也说的是。」倒提了禅杖，再往方丈后来，见那角门却早关了。智深大怒，只一脚踢开了，抢入里面，看时，只见那生铁佛崔道成仗着一条朴刀，从里面赶到槐树下来抢智深。智深见了，大吼一声，轮起手中禅杖，来斗崔道成。两个斗了十四五合，那崔道成斗智深不过，只有架隔遮拦，掣杖躲闪，抵当不住，却待要走。这丘道人见他当不住，却从背后拿了条朴刀，大踏步搠将来。智深正斗间，忽听的背后脚步响，却又不敢 回头看他。不时见一个人影来，知道有暗算的人，叫一声着！那崔道成心慌，只道着他禅杖，托地跳出圈子外去。智深恰才回身，正好三个摘脚儿厮见。崔道成和丘道人两个又并了十合之上。智深一来肚里无食，二来走了许多路途，三者当不的他两个生力，只得卖个破绽，拖了禅杖便走。两个捻着朴刀，直杀出山门外来，智深又斗了十合，掣了禅杖便走。两个赶到石桥下，坐在栏杆上，再不来赶。</p>
<p>　　智深走得远了，喘息方定，寻思道：「洒家的包裹放在监斋使者面前，只顾走来，不曾拿得；路上又没一分盘缠，又是饥饿，如何是好？待要回去，又敌他不过；他两个并我一个，枉送了性命。」信步望前面去，行一步，懒一步。走了几里，见前面一个大林，都是赤松树。但见：</p>
<p>　　虬枝错落，盘数千条赤脚老龙；怪影参差，立几万道红鳞巨蟒。远观却似判官须，近看宛如魔鬼发。谁将鲜血洒林梢，疑是朱砂铺树顶。</p>
<p>　　鲁智深看了道：「好座猛恶林子。」观看之间，只见树影里一个人探头探脑，望了一望，吐了一口唾，闪入去了。智深道：「俺猜这个撮鸟是个剪径的强人，正在此间等买卖。见洒家是个和尚，他道不利市，吐一口唾，走入去了。那厮却不是鸟晦气，撞了洒家，洒家又一肚皮鸟气，正没处发落，且剥小厮衣裳当酒吃。」提了禅杖，径抢到松林边，喝一声：「兀那林子里的撮鸟快出来！」那汉子在林子听得，大笑道：「我晦气，他倒来惹我！」就从林子里拿着朴刀，背翻身跳出来，喝一声：「秃驴，你是当死，不是我来寻你。」智深道：「教你认得洒家。」轮起禅杖抢那汉。那汉捻着朴刀来斗和尚，恰待向前，肚里寻思道：「这和尚声音好熟。」便道：「兀那和尚，你的声音好熟，你姓甚？」智深道： 「俺且和你斗三百合，却说姓名。」那汉大怒，仗手中朴刀来迎禅杖。两个斗到十数合，那汉暗暗的喝采道：「好个莽和尚。」又斗了四五合，那汉叫道：「少歇，我有话说。」两个都跳出圈子外来，那汉便问道：「你端的姓其名谁？声音好熟。」智深说姓名毕，那汉撇了朴刀，翻身便剪拂，说道：「认得史进么？」智深笑道：「原来是史大郎。」两个再剪拂了，同到林子里坐定。智深问道：「史大郎，自渭州别后，你一向在何处？」史进答道：「自那日酒楼前与哥哥分手，次日听得哥哥打死了郑屠，逃走去了。有缉捕的访知史进和哥哥赍发那唱的金老，因此小弟亦便离了渭州，寻师父王进。直到延州，又寻不着。回到北京，住了几时，盘缠使尽，以此来在这里寻些盘缠，不想得遇哥哥。缘何做了和尚？」智深把前面过的话，从头说了一遍。史进道：「哥哥既是肚饥，小弟有干肉烧饼在此。」便取出来教智深吃。史进又道：「哥哥既有包裹在寺内，我和你讨去。若还不肯时，一发结果了那厮。」智深道：「是。」当下和史进吃得饱了，各拿了器械，再回瓦罐寺来。</p>
<p>　　到寺前，看见那崔道成丘小乙两个兀自在桥上坐地。智深大喝一声道：「你这厮们，来，来，今番和你斗个你死我活！」那和尚笑道：「你是我手里败将，如何再来敢厮并？」智深大怒，轮起铁禅杖，奔过桥来。那「生铁佛」生嗔，仗着朴刀，杀下桥去。智深一者得了史进，肚里胆壮；二乃吃得饱了，那精神气力，越使得出来。两个斗到八九合，崔道成渐渐力怯，只办得走路；那「飞天夜叉」丘道人见和尚输了，便仗着朴刀来协助。这边史进见了，便从树林子里跳将出来，大喝一声：「都不要走。」掀起笠儿，挺着朴刀，来战丘小乙。四个人两对厮杀。智深与崔道成正斗到间深里，智深得便处喝一声：「着！」只一禅杖，把「生铁佛」打下桥去。那道人见倒了和尚，无心恋战，卖个破绽便走。史进喝道：「哪里去？」赶上望后心一朴刀，扑地一声响，道人倒在一边。史进踏入去，掉转朴刀，望下面只顾胳肢胳察的搠。智深赶下桥去，把崔道成背后一禅杖。可怜两个强徒，化作南柯一梦！正是「从前做过事，无幸一齐来」。智深、史进把这丘小乙、崔道成两个尸首都缚了，撺在涧里。两个再打入寺里来，香积厨下那几个老和尚，因见智深输了去，怕崔道成、丘小乙来杀他，已自都吊死了。智深史进直走入方丈后角门内看时，那个掳来的妇人投井而死。直寻到里面八九间小屋，打将入去，并无一人；只见包裹已拿在，彼未曾打开。鲁智深见有了包裹，依原背了。再寻到里面，只见床上三四包衣服，史进打开，都是衣裳，包了些金银，拣好的包了一包袱，背在身上。寻到厨房，见有酒有肉，两个都吃饱了。灶前缚了两个火把，拨开火炉，火上点着，焰腾腾的先烧着后面小屋，烧到门前。再缚几个火把，直来佛殿下后檐，点着烧起来。凑巧风紧，刮刮杂杂地火起，竟天价烧起来。智深与史进看着，等了一回，四下火都着了。二人道：「梁园虽好，不是久恋之家，俺二人只好撒开。」二人厮赶着，行了一夜。天色微明，两个远远地望见一簇人家，看来是个村镇。两个投那村镇上来，独木桥边，一个小小酒店。但见：</p>
<p>　　柴门半掩，布幕低垂。酸醨酒瓮土林边，墨画神仙尘壁上。村童量酒，想非涤器之相如；丑妇当罏，不是当时之卓氏。墙间大字，村中学究醉时题；架上蓑衣，野外渔郎乘兴当。</p>
<p>　　智深史进来到村中酒店内，一面吃酒，一面叫酒保买些肉来，借些米来，打火做饭。两个吃酒，诉说路上许多事务。吃了酒饭，智深便问史进道：「你今投哪里去？」史进道：「我如今只得再回少华山去，投奔朱武等三人，入了伙，且过几时，却再理会。 」智深见说了道：「兄弟也是。」便打开包裹，取些金银，与了史进。二人拴了包裹，拿了器械，还了酒钱。二人出得店门，离了村镇，又行不过五七里，到一个三岔路口。智深道：「兄弟须要分手，洒家投东京去，你休相送。你打华州，须从这条路去，他日却得相会。若有个便人，可通个信息来往。 」史进拜辞了智深，各自分了路，史进去了。</p>
<p>　　只说智深自往东京，在路又行了八九日，早望见东京。入得城来，但见：</p>
<p>　　千门万户，纷纷朱翠交辉；三市六街，济济衣冠聚集。凤阁列九重金玉，龙楼显一派玻璃。花街柳陌，众多娇艳名姬；楚馆秦楼，无限风流歌妓。豪门富户呼卢会，公子王孙买笑来。</p>
<p>　　智深看见东京热闹，市井喧哗，来到城中，陪个小心问人道：「大相国寺在何处？」街坊人答道：「前面州桥便是。」智深提了禅杖便走，早来到寺前。入得山门看时，端的好一座大刹！但见：</p>
<p>　　山门高耸，梵宇清幽。当头敕额字分明，两下金刚形猛烈。五间大殿，龙鳞瓦砌碧成行；四壁僧房，龟背磨砖花嵌缝。钟楼森立，经阁巍峨。幡竿高峻接青云，宝塔依稀侵碧汉。木鱼横挂，云板高悬。佛前灯烛荧煌，炉内香烟缭绕。幢幡不断，观音殿接祖师堂；宝盖相连，水陆会通罗汉院。时时护法诸天降，岁岁降魔尊者来。</p>
<p>　　智深进得寺来，东西廊下看时，径投知客寮内去，道人之见，报与知客。无移时，知客僧出来，见了智深生得凶猛，提着铁禅杖，跨着戒刀，背着个大包裹，先有五分惧他。知客问道：「师兄何方来？」智深放下包裹、禅杖，打个问讯，知客回了问讯。智深说道：「小徒五台山来，本师真长老有书在此，着小僧来投上刹清大师长老处，讨个职事僧做。」知客道：「既是真大师长老有书札，合当同到方丈里去。」知客引了智深直到方丈，解开包裹，取出书来，拿在手里。知客道：「师兄，你如何不知体面，即目长老出来，你可解了戒刀，取出那七条坐具信香来礼拜长老使得。」智深道：「你却何不早说。」随即解了戒刀，包裹内取出片香一炷，坐具七条，半晌没做道理处。知客又与他披了袈裟，教他先铺坐具。少刻，只见智清禅师出来，知客向前禀道：「这僧人从五台山来，有真禅师书在此。」清长老道：「师兄多时不曾有法帖来。」知客叫智深道： 「师兄，快来礼拜长老。」只见智深先把那炷香插在炉内，拜了三拜，将书呈上。清长老接书拆开看时，中间备细说着：「鲁智深出家缘由，并今下山投托上刹之故；万望慈悲收录，做个职事人员，切不可推故。此僧久后必当证果。」清长老读罢来书，便道：「远来僧人且去僧堂中暂歇，吃些斋饭。」智深谢了，收拾起坐具七条，提了包裹，拿了禅杖戒刀，跟着行童去了。</p>
<p>　　清长老唤集两班许多职事僧人，尽到方丈，乃言：「汝等众僧在此，你看我师兄智真禅师好没分晓。这个来的僧人，原来是经略府军官，为因打死了人，落发为僧。二次在彼闹了僧堂，因此难着他。你那里安他不的，却推来与我。──待要不收留他，师兄如此千万嘱咐， 『不可推故；』──待要着他在这里，倘或乱了清规，如何使得？」知客道：「便是弟子们看那僧人，全不似出家人模样，本寺如何安着得他？」都寺便道：「弟子寻思起来，只有酸枣门外退居廨宇后那片菜园，时常被营内军健们并门外那二十来个破落户侵害，纵放羊马，好生啰唣。一个老和尚在那里住持，哪里敢管他？何不教智深去那里住持，倒敢管的下。」清长老道：「都寺说的是。」教侍者去僧堂内客房里等他吃罢饭，便唤将他来。</p>
<p>　　侍者去不多时，引着智深到方丈里。清长老道：「你既是我师兄真大师荐将来我这寺中挂搭，做个职事人员，我这敝寺有个大菜园，在酸枣门外岳庙间壁，你可去那里住持管领。每日教种地人纳十担菜蔬，余者都属你用度。」智深便道：「本师真长老着小僧投大刹，讨个职事僧做，却不教俺做个都寺监寺，如何教洒家去管菜园？」首座便道：「师兄，你不省得，你新来挂搭，又不曾有功劳，如何便做得都寺？这管菜园也是个大职事人员了。」智深道：「洒家不管菜园，俺只要做都寺监寺。」知客又道：「你听我说与你：僧门中职事人员，各有头项，且如小僧做个知客，只理会管待往来客官僧众。至如维那、侍者、书记、首座，这都是清职，不容易得做。都寺、监寺、提点、院主，这个都是掌管常住财物。你才到的方丈，怎便得上等职事。还有那管藏的，唤做藏主；管殿的，唤做殿主 管阁的，唤做阁主；管化缘的，唤做化主；管浴堂的，唤做浴主：这个都是主事人员，中等职事。还有那管塔的塔头，管饭的饭头，管茶的茶头，管东厕的净头，与这管菜园的菜头：这个都是头事人员，末等职事。假如师兄你管了一年菜园好，便升你做个塔头；又管了一年好，升你做个浴主；又一年好，才做监寺。」智深道：「既然如此，也有出身时，洒家明日便去。」清长老见智深肯去，就留在方丈里歇了。当日议定了职事，随即写了榜文，先使人去菜园里退居廨宇内，挂起库司榜文，明日交割。当夜各自散了。次早，清长老升法座，押了法帖，委智深管菜园。智深到座前，领了法帖，辞了长老，背上包裹，跨了戒刀，提了禅杖，和两个送入院的和尚，直来酸枣门外廨宇里来住持。诗曰：</p>
<p>　　萍踪浪迹入东京，行尽山林数十程。古刹今番经劫火，中原从此动刀兵。<br>　　相国寺中重挂搭，种蔬园内且经营。自古白云无去住，几多变化任纵横。</p>
<p>　　且说菜园左近有二三十个赌博不成才破落户泼皮，泛常在园内偷盗菜蔬，靠着养身。因来偷菜，看见廨宇门上新挂一道库司榜文，上说：「大相国寺仰委管菜园僧人鲁智深前来住持，自明日为始掌管，并不许闲杂人等入园搅扰。」那几个泼皮看了，便去与众破落户商议道：「大相国寺里差一个和尚，什么鲁智深，来管菜园。我们趁他新来，寻一场闹，一顿打下头来，教那厮伏我们。」数中一个道：「我有一个道理。他又不曾认得我，我们如何便去寻的闹？等他来时，诱他去粪窖边，只做参贺他，双手抢住脚，翻筋斗，攧那厮下粪窖去，只是小耍他。」众泼皮道：「好，好！」商量已定，且看他来。</p>
<p>　　却说鲁智深来到廨宇退居内房中，安顿了包裹、行李，倚了禅杖，挂了戒刀。那数个种地道人都来参拜了，但有一应锁钥，尽行交割。那两个和尚，同旧住持老和尚相别了，尽回寺去。</p>
<p>　　且说智深出到菜园地上，东观西望，看那园圃。只见这二三十个泼皮，拿着些果盒、酒礼，都嘻嘻的笑道：「闻知和尚新来住持，我们邻舍街坊都来作庆。」智深不知是计，直走到粪窖边来。那伙泼皮一齐向前，一个来抢左脚，一个便抢右脚，指望来攧智深。只教智深脚尖起处，山前猛虎心惊；拳头落时，海内蛟龙丧胆。正是方圆一片闲园圃，目下排成小战场。那伙泼皮怎的来攧智深，且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_005/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_005/" class="post-title-link" itemprop="url">水浒传 - 第005回 小霸王醉入销金帐 花和尚大闹桃花村</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-11-03 00:00:00" itemprop="dateCreated datePublished" datetime="2000-11-03T00:00:00+08:00">2000-11-03</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第005回 小霸王醉入销金帐 花和尚大闹桃花村</font></center></p>

<p>　　话说当日智真长老道：「智深，你此间决不可住了。我有一个师弟，见在东京大相国寺住持，唤做智清禅师。我与你这封书，去投他那里，讨个职事僧做。我夜来看了，赠汝四句偈言，你可终身受用，记取今日之言。」智深跪下道：「洒家愿听偈言。」长老道：「遇林而起，遇山而富，遇水而兴，遇江而止。」鲁智深听了四句偈言，拜了长老九拜。背了包裹、腰包、肚包，藏了书信，辞了长老并众僧人，离了五台山，径到铁匠间壁客店里歇了，等候打了禅杖戒刀，完备就行。寺内众僧得鲁智深去了，无一个不欢喜。长老教火工道人自来收拾打坏了的金刚亭子。过不得数日，赵员外自将若干钱物来五台山，再塑起金刚，重修起半山亭子，不在话下。有诗为证：</p>
<p>　　禅林辞去入禅林，知己相逢义断金。且把威风惊贼胆，漫将妙理悦禅心。<br>　　绰名久唤花和尚，道号亲名鲁智深。俗愿了时终证果，眼前争奈没知音。</p>
<p>　　再说这鲁智深就客店里住了几日，等得两件家生都已完备，做了刀鞘，把戒刀插放鞘内，禅杖却把漆来裹了。将些碎银子赏了铁匠，背了包裹，跨了戒刀，提了禅杖，作别了客店主人并铁匠，行程上路。过往人看了，果然是个莽和尚。但见：</p>
<p>　　皂直裰背穿双袖，青圆绦斜绾双头。鞘内戒刀，藏春冰三尺；肩头禅杖，横铁蟒一条。鹭兹腿紧系脚絣，蜘蛛肚牢拴衣钵。嘴缝边攒千条断头铁线，胸脯上露一带盖胆寒毛。生成食肉餐鱼脸，不是看经念佛人。</p>
<p>　　且说鲁智深自离了五台山文殊院，取路投东京来。行了半月之上，于路不投寺院去歇，只是客店内打火安身，白日间酒肆里买吃。一日正行之间，贪看山明水秀，不觉天色已晚。但见：</p>
<p>　　山影深沉，槐阴渐没。绿杨郊外，时闻鸟雀归林；红杏村中，每见牛羊入圈。落日带烟生碧雾，断霞映水散红光。溪边钓叟移舟去，野外村童跨犊归。</p>
<p>　　鲁智深因见山水秀丽，贪行了半日，赶不上宿头，路中又没人作伴，哪里投宿是好？又赶了三二十里田地，过了一条板桥，远远地望见一簇红霞，树木丛中，闪着一所庄院，庄后重重叠叠，都是乱山。鲁智深道：「只得投庄上去借宿。」径奔到庄前看时，见数十个庄家，忙忙急急，搬东搬西。鲁智深到庄前，倚了禅杖，与庄客打个问讯。庄客道：「和尚，日晚来我庄上做甚的？」智深道：「洒家赶不上宿头，欲借贵庄投宿一宵，明早便行。」庄客道：「我庄上今夜有事，歇不得。」智深道：「胡乱借洒家歇一夜，明日便行。」庄客道：「和尚快走，休在这里讨死！」智深道：「也是怪哉！歇一夜，打什么不紧？怎地便是讨死？」庄家道：「去便去，不去时，便捉来缚在这里。」鲁智深大怒道：「你这厮村人，好没道理！俺又不曾说什的，便要绑缚洒家。」庄家们也有骂的，也有劝的。</p>
<p>　　鲁智深提起禅杖，却待要发作，只见庄里走出一个老人来。鲁智深看那老人时，似年近六旬之上。拄一条过头拄杖，走将出来，喝问庄客：「你们闹什么？」庄客道：「可奈这个和尚要打我们。」智深便道：「小僧是五台山来的和尚，要上东京去干事，今晚赶不上宿头，借贵庄投宿一宵，庄家那厮无礼，要绑缚洒家。」那老人道：「既是五台山来的僧人，随我进来。」智深跟那老人直到正堂上，分宾主坐下。那老人道：「师父，休要怪。庄家们不省得师父是活佛去处来的，他作寻常一例相看。老汉从来敬信佛天三宝，虽是我庄上今夜有事，权且留师父歇一宵了去。」智深将禅杖倚了，起身打个问讯，谢道：「感承施主，小僧不敢动问贵庄高姓？」老人道：「老汉姓刘，此间唤做桃花村，乡人都叫老汉做桃花庄刘太公。敢问师父俗姓，唤做什么讳字？」智深道：「俺的师父是智真长老，与俺取了个讳字。因洒家姓鲁，唤做鲁智深。」太公道：「师父请吃些晚饭，不知肯吃荤腥也不？」鲁智深道：「洒家不忌荤酒，遮莫什么浑清白酒，都不拣选，牛肉狗肉，但有便吃。」太公道：「既然师父不忌荤酒，先叫庄客取酒肉来。」没多时，庄客掇张桌子，放下一盘牛肉，三四样菜蔬，一双箸，放在鲁智深面前。智深解下腰包、肚包，坐定。那庄客旋了一壶酒，拿一只盏子，筛下酒与智深吃。这鲁智深也不谦让，也不推辞，无一时，一壶酒、一盘肉，都吃了。太公对席看见，呆了半晌。庄客搬饭来，又吃了。抬过桌子。</p>
<p>　　太公分付道：「胡乱教师父在外面耳房中歇一宵，夜间如若外面热闹，不可出来窥望。」智深道：「敢问贵庄今夜有什事？」太公道：「非是你出家人闲管的事。」智深道：「太公缘何模样不甚喜欢？莫不怪小僧来搅扰你么？明日洒家算还你房钱便了。」太公道：「师父听说，我家时常斋僧布施，哪争师父一个。只是我家今夜小女招夫，以此烦恼。」鲁智深呵呵大笑道「『男大须婚，女大必嫁』。这是人伦大事，五常之礼，何故烦恼？」太公道：「师父不知，这头亲事，不是情愿与的。」智深大笑道：「太公，你也是个痴汉，既然不两相情愿，如何招赘做个女婿？」太公道：「老汉止有这个小女，如今方得一十九岁。被此间有座山，唤做桃花山，近来山上有两个大王，扎了寨栅，聚集着五七百人，打家劫舍。此间青州官军捕盗，禁他不得。因来老 庄上讨进奉，见了老汉女儿，撇下二十两金子、一疋红锦为定礼，选着今夜好日，晚间来入赘老汉庄上。又和他争执不得，只得与他，因此烦恼，非是争师父一个人。」</p>
<p>　　智深听了道：「原来如此。小僧有个道理，教他回心转意，不要娶你女儿如何？」太公道：「他是个杀人不眨眼魔君，你如何能够得他回心转意？」智深道： 「洒家在五台山智真长老处，学得说因缘，便是铁石人，也劝得他转。今晚可教你女儿别处藏了，俺就你女儿房内说因缘劝他便回心转意。」太公道：「好却甚好，只是不要捋虎须。」智深道：「洒家的不是性命！你只依着俺行。」太公道：「却是好也！我家有福，得遇这个活佛下降。」庄客听得，都吃一惊。太公问智深再要饭吃么？智深道：「饭便不要吃，有酒再将些来吃。」太公道：「有，有！」随即叫庄客取一只熟鹅，大碗斟将酒来，叫智深尽意吃了三二十碗，那只熟鹅也吃了。叫庄客将了包裹，先安放房里，提了禅杖，带了戒刀，问道：「太公，你的女儿躲过了不曾？」太公道：「老汉已把女儿寄送在邻舍庄里去了。」智深道：「引洒家新妇房内去。」太公引至房边，指道：「这里面便是。」智深道：「你们自去躲了。」太公与众庄客自出外面安排筵席。智深把房中桌椅等物都掇过了，将戒刀放在床头，禅杖把来倚在床边，把销金帐子下了，脱得赤条条地，跳上床去坐了。</p>
<p>　　太公见天色看看黑了，叫庄客前后点起灯烛荧煌，就打麦场上放下一条桌子，上面摆着香花灯烛。一面叫庄客大盘盛着肉，大壶温着酒。约莫初更时分，只听得山边锣鸣鼓响。这刘太公怀着鬼胎，庄家们都捏着两把汗，尽出庄门外看时，只见远远地四五十火把，照曜如同白日，一簇人马，飞奔庄上来。但见：</p>
<p>　　雾锁青山影里，滚出一伙没头神；烟迷绿树林边，摆着几行争食鬼。人人凶恶，个个狰狞。头巾都戴茜根红，衲袄尽披枫叶赤。缨枪对对，围遮定吃人心肝的小魔王；梢棒双双，簇捧着不养爹娘的真太岁。夜间罗刹去迎亲，山上大虫来下马。</p>
<p>　　刘太公看见，便叫庄客大开庄门，前来迎接。只见前遮后拥，明晃晃的都是器械旗枪，尽把红绿绢帛缚着。小喽啰头巾边乱插着野花。前面摆着四五对红纱灯笼，照着马上那个大王。怎生打扮？但见：</p>
<p>　　头戴撮尖干红凹面巾，鬓傍边插一枝罗帛像生花，上穿一领围虎体挽绒金绣绿罗袍，腰系一条称狼身销金包肚红搭膊，着一双对掩云跟牛皮靴，骑一匹高头卷毛大白马。</p>
<p>　　那大王来到庄前下了马，只见众小喽啰齐声贺道：「帽儿光光，今夜做个新郎。衣衫窄窄，今夜做个娇客。」刘太公慌忙亲捧台盏，斟下一杯好酒，跪在地下。众庄客都跪着。那大王把手来扶道：「你是我的丈人，如何倒跪我？」太公道：「休说这话，老汉只是大王治下管的人户。」那大王已有七八分醉了，呵呵大笑道：「我与你家做个女婿，也不亏负了你。你的女儿匹配我也好。」刘太公把了下马杯，来到打麦场上，见了香花灯烛，便道：「泰山，何须如此迎接？」那里又饮了三杯，来到厅上，唤小喽啰教把马去系在绿杨树上。小喽啰把鼓乐就厅前擂将起来。大王上厅坐下，叫道：「丈人，我的夫人在哪里？」太公道：「便是怕羞，不敢出来。」大王笑道：「且将酒来，我与丈人回敬。」那大王把了一杯，便道：「我且和夫人厮见了，却来吃酒未迟。」那刘太公一心只要那和尚劝他，便道：「老汉自引大王去。」拿了烛台，引着大王，转入屏风背后，直到新人房前。太公指与道：「此间便是，请大王自入去。」太公拿了烛台，一直去了。未知凶吉如何，先办一条走路。</p>
<p>　　那大王推开房门，见里面黑洞洞地。大王道：「你看我那丈人，是个做家的人，房里也不点碗灯，由我那夫人黑地里坐地。明日叫小喽啰山寨里扛一桶好油来与他点。 」鲁智深坐在帐子里都听得，忍住笑，不做一声。那大王摸进房中，叫道：「娘子，你如何不出来接我？你休要怕羞，我明日要你做压寨夫人。」一头叫娘子，一头摸来摸去。一摸摸着销金帐子，便揭起来，探一只手入去摸时，摸着鲁智深的肚皮，被鲁智深就势劈头巾带角儿揪住，一按按将下床来。那大王却待挣扎，鲁智深把右手捏起拳头，骂一声：「直娘贼！」连耳根带脖子只一拳，那大王叫一声：「做什么便打老公？」鲁智深喝道：「教你认得老婆！」拖倒在床边，拳头脚尖一齐上，打得大王叫救人。刘太公惊得呆了，只道这早晚正说因缘劝那大王，却听的里面叫救人。太公慌忙把着灯烛，引了小喽啰，一齐抢将入来。众人灯下打一看时，只见一个胖大和尚，赤条条不着一丝，骑翻大王在床面前打。为头的小喽啰叫道：「你众人都来救大王。」众小喽啰一齐拖枪拽棒，打将入来救时，鲁智深见了，撇下大王，床边绰了禅杖，着地打将出来。小喽啰见来得凶猛，发声喊都走了。刘太公只管叫苦。打闹里，那大王爬出房门，奔到门前，摸着空马，树上折枝柳条，托地跳在马背上，把柳条便打那马，却跑不去。大王道：「苦也！这马也来欺负我。」再看时，原来心慌，不曾解得缰绳，连忙扯断了，骑着驏马飞走。出得庄门，大骂：「刘太公老驴休慌，不怕你飞了。」把马打上两柳条，拨喇喇地驮了大王上山去。</p>
<p>　　刘太公扯住鲁智深道：「和尚，你苦了老汉一家儿了。」鲁智深说道：「休怪无礼！且取衣服和直裰来，洒家穿了说话。」庄家去房里取来，智深穿了。太公道：「我当初只指望你说因缘，劝他回心转意，谁想你便下拳打他这一顿，定是去报山寨里大队强人来杀我家。」智深道：「太公休慌。俺说与你，洒家不是别人，俺是延安府老种经略相公帐前提辖官，为因打死了人，出家做和尚。休道这两个鸟人，便是一二千军马来，洒家也不怕他。你们众人不信时，提俺禅杖看。」庄客们哪里提得动。智深接过来手里，一似捻灯草一般使起来。太公道：「师父休要走了去，却要救护我们一家儿使得。」智深道：「什么闲话，俺死也不走。」太公道：「且将些酒来师父吃，休得要抵死醉了。」鲁智深道：「洒家一分酒，只有一分本事，十分酒，便有十分的气力。」太公道：「恁地时最好。我这里有的是酒肉，只顾教师父吃。」</p>
<p>　　且说这桃花山大头领坐在寨里，正欲差人下山来探听做女婿的二头领如何，只见数个小喽啰气急败坏，走到山寨里叫道：「苦也！苦也！」大头领连忙问道：「有什么事，慌做一团？」小喽啰道：「二哥哥吃打坏了。」大头领大惊，正问备细，只见报道：「二哥哥来了。」大头领看时，只见二头领红巾也没了，身上绿袍扯得粉碎，下得马倒在厅前，口里说道：「哥哥救我一救。」大头领问道：「怎么来？」二头领道：「兄弟下得山，到他庄上，入进房里去。叵耐那老驴把女儿藏过了，却教一个胖和尚躲在女儿床上。我却不堤防，揭起帐子摸一摸，吃那厮揪住，一顿拳头脚尖，打得一身伤损。那厮见众人入来救应，放了手，提起禅杖打将出去。因此我得脱了身，拾得性命。哥哥与我做主报雠。」大头领道：「原来恁地。你去房中将息，我与你去拿那 秃来。」喝叫左右：「快备我的马来！」众小喽啰都去。大头领上了马，绰枪在手，尽数引了小喽啰，一齐纳喊下山去了。</p>
<p>　　再说鲁智深正吃酒哩，庄客报道：「山上大头领尽数都来了。」智深道：「你等休慌。洒家但打翻的，你们只顾缚了，解去官司请赏。取俺的戒刀来。」鲁智深把直裰脱了，拽扎起下面衣服，跨了戒刀，大踏步提了禅杖，出到打麦场上。只见大头领在火把丛中，一骑马抢到庄前，马上挺着长枪，高声喝道：「那秃驴在哪里？早早出来决个胜负。」智深大怒，骂道：「腌臜打脊泼才，叫你认得洒家！」抡起禅杖，着地卷将来。那大头领逼住枪，大叫道：「和尚且休要动手，你的声音好厮熟，你且通个姓名。」鲁智深道：「洒家不是别人，老种经略相公帐前提辖鲁达的便是。如今出了家，做和尚，唤做鲁智深。」那大头领呵呵大笑，滚鞍下马，撇了枪，扑翻身便拜道：「哥哥别来无恙，可知二哥着了你手。」鲁智深只道赚他，托地跳退数步，把禅杖收住，定睛看时，火把下认得，不是别人，却是江湖上使枪棒卖药的教头打虎将李忠。原来强人下拜，不说此二字，为军中不利，只唤做剪拂，此乃吉利的字样。李忠当下剪拂了起来，扶住鲁智深道：「哥哥缘何做了和尚？」智深道：「且和你到里面说话。」刘太公见了，又只叫苦：「这和尚原来也是一路！ 」</p>
<p>　　鲁智深到里面，再把直裰穿了，和李忠都到厅上叙旧。鲁智深坐在正面，唤刘太公出来，那老儿不敢向前。智深道：「太公休怕，他也是俺的兄弟。」那老儿见说是兄弟，心里越慌，又不敢不出来。李忠坐了第二位，太公坐了第三位。鲁智深道：「你二位在此，俺自从渭州三拳打死了『镇关西』，逃走到代州雁门县，因见了洒家赍发他的金老。那老儿不曾回东京去，却随个相识，也在雁门县住。他那个女儿，就与了本处一个财主赵员外。和俺厮见了，好生相敬。不想官司追捉得洒家要紧，那员外陪钱去送俺五台山智真长老处落发为僧。洒家因两番酒后，闹了僧堂，本师长老与俺一封书，教洒家去东京大相国寺，投了智清禅师，讨个职事僧做。因为天晚，到这庄上投宿，不想与兄弟相见。却才俺打的那汉是谁？你如何又在这里？」李忠道：「小弟自从那日与哥哥在渭州酒楼上同史进三人分散，次日听得说哥哥打死了郑屠。我去寻史进商议，他又不知投哪里去了。小弟听得差人缉捕，慌忙也走了，却从这山下经过。却才被哥哥打的那汉，先在这里桃花山扎寨，唤做『小霸王』周通 那时引人下山来和小弟厮杀，被我赢了，他留小弟在山上为寨主，让第一把交椅，教小弟坐了，以此在这里落草。」</p>
<p>　　智深道：「既然兄弟在此，刘太公这头亲事，再也休题。他止有这个女儿，要养终身。不争被你把了去，教他老人家失所。」太公见说了，大喜，安排酒食出来，管待二位。小喽啰们每人两个馒头，两块肉，一大碗酒，都教吃饱了。太公将出原定的金子缎疋。鲁智深道：「李家兄弟，你与他收了去，这件事都在你身上。」李忠道：「这个不妨事。且请哥哥去小寨住几时，刘太公也走一遭。」太公叫庄客安排轿子，抬了鲁智深，带了禅杖、戒刀、行李。李忠也上了马，太公也乘了一乘小轿，却早天色大明。众人上山来，智深太公到得寨前，下了轿子，李忠也下了马，邀请智深入到寨中，向这聚义厅上，三人坐定。李忠叫请周通出来。周通见了和尚，心中怒道：「哥哥却不与我报雠，倒请他来寨里，让他上面坐！」李忠道：「兄弟，你认得这和尚么？」周通道：「我若认得他时，须不吃他打了。」李忠笑道：「这和尚便是我日常和你说的三拳打死『镇关西』的，便是他。」周通把头摸一摸，叫声阿呀！扑翻身便剪拂。鲁智深答礼道：「休怪冲撞。」三个坐定，刘太公立在面前，鲁智深便道：「周家兄弟，你来听俺说，刘太公这头亲事，你却不知他只有这个女儿，养老送终，承祀香火，都在他身上。你若娶了，教他老人家失所，他心里怕不情愿。你依着洒家，把来弃了，别选一个好的。原定的金子缎疋，将在这里。你心下如何？」周通道：「并听大哥言语，兄弟再不敢登门。」智深道：「大丈夫作事，却休要翻悔！」周通折箭为誓。刘太公拜谢了，纳还金子缎疋，自下山回庄去了。</p>
<p>　　李忠周通椎牛宰马，安排筵席，管待了数日。引鲁智深山前山后观看景致，果是好座桃花山，生得凶怪，四围险峻，单单只一条路上去，四下里漫漫都是乱草。智深看了道：「果然好险隘去处。」住了几日，鲁智深见李忠周通不是个慷慨之人，做事悭吝，只要下山。两个苦留，哪里肯住，只推道：「俺如今既出了家，如何肯落草？」李忠、周通道：「哥哥既然不肯落草，要去时，我等明日下山，但得多少，尽送与哥哥作路费。」次日，山寨里一面杀羊宰猪，且做送路筵席，安排整顿，却将金银酒器，设放在桌上。正待入席饮酒，只见小喽啰报来说：「山下有两辆车，十数个人来也。」李忠、周通见报了，点起众多小喽啰，只留一两个伏侍鲁智深饮酒。两个好汉道：「哥哥只顾请自在吃几杯，我两个下山去取得财来，就与哥哥送行。」分付已罢，引领众人下山去了。</p>
<p>　　且说这鲁智深寻思道：「这两个人好生悭吝，见放着有许多金银，却不送与俺，直等要去打劫得别人的送与洒家。这个不是把官路当人情，只苦别人！洒家且教这厮吃俺一惊。」便唤这几个小喽啰近前来筛酒吃。方才吃得两盏，跳起身来，两拳打翻两个小喽啰，便解搭膊做一块儿捆了，口里都塞了些麻核桃。便取出包裹打开，没要紧的都撇了。只拿了桌上金银酒器，都踏匾了，拴在包裹胸前度牒袋内。藏了真长老的书信；跨了戒刀，提了禅杖，顶了衣包，便出寨来。到山后打一望时，都是险峻之处，却寻思：「洒家从前山去时，以定吃那厮们撞见，不如就此间乱草处滚将下去。」先把戒刀和包裹拴了，望下丢落去，又把禅杖也撺落去。却把身望下只一滚，骨碌碌直滚到山脚边，并无伤损。诗曰：</p>
<p>　　绝险曾无鸟道开，欲行且止自疑猜。光头包裹从高下，瓜熟纷纷落蒂来。</p>
<p>　　当时鲁智深从险峻处滚下，跳将起来，寻了包裹，跨了戒刀，拿了禅杖，拽开脚手，取路便走。</p>
<p>　　再说李忠周通下到山边，正迎着那数十个人，各有器械。李忠、周通挺着枪，小喽啰呐着喊，抢向前来喝道：「兀那客人，会事的留下买路钱。」那客人内有一个便捻着朴刀来斗李忠，一来一往，一去一回，斗了十余合，不分胜负。周通大怒，赶向前来喝一声，众小喽啰一齐都上，那伙客人抵当不住，转身便走。有那走得迟的，尽被搠死七八个。劫了车子财物，和着凯歌，慢慢地上山来。到得寨里，打一看时，只见两个小喽啰捆做一块在亭柱边。桌子上金银酒器都不见了。周通解了小喽啰，问其备细，鲁智深哪里去了。小喽啰说道：「把我两个打翻捆缚了，卷了若干器皿，都拿了去。」周通道：「这贼秃不是好人，倒着了那厮手脚，却从哪里去了？ 」团团寻踪迹，到后山，见一带荒草平平地都滚倒了。周通看了道：「这秃驴倒是个老贼！这般险峻山冈，从这里滚了下去。」李忠道：「我们赶上去问他讨，也羞那厮一场。」周通道：「罢，罢！贼去了关门，哪里去赶？便赶得着时，也问他取不成。倘有些不然起来，我和你又敌他不过，后来倒难厮见了；不如罢手，后来倒好相见。我们且自把车子上包裹打开，将金银缎疋分作三分，我和你各捉一分，一分赏了众小喽啰。」李忠道：「是我不合引他上山，折了你许多东西，我的这一分都与了你。」周通道：「哥哥，我同你同死同生，休恁地计较。」看官牢记话头，这李忠、周通自在桃花山打劫。</p>
<p>　　再说鲁智深离了桃花山，放开脚步，从早晨直走到午后，约莫走下五六十里多路，肚里又饥，路上又没个打火处，寻思：「早起只顾贪走，不曾吃得些东西，却投哪里去好？」东观西望，猛然听得远远地铃铎之声，鲁智深听得道：「好了！不是寺院，便是宫观，风吹得檐前铃铎之声，洒家且寻去那里投奔。」</p>
<p>　　不是鲁智深投那个去处，有分教，到那里断送了十余条性命生灵，一把火烧了有名的灵山古迹。直教黄金殿上生红焰，碧玉堂前起黑烟。毕竟鲁智深投什么寺观来，且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_004/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_004/" class="post-title-link" itemprop="url">水浒传 - 第004回 赵员外重修文殊院 鲁智深大闹五台山</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-11-02 00:00:00" itemprop="dateCreated datePublished" datetime="2000-11-02T00:00:00+08:00">2000-11-02</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第004回 赵员外重修文殊院 鲁智深大闹五台山</font></center></p>

<p>　　话说当下鲁提辖扭过身来看时，拖扯的不是别人，却是渭州酒楼上救了的金老。那老儿直拖鲁达到僻静处，说道：「恩人，你好大胆！见今明明地张挂榜文，出一千贯赏钱捉你，你缘何却去看榜？若不是老汉遇见时，却不被做公的拿了。榜上见写着你年甲、貌相、贯址。」鲁达道：「洒家不瞒你说，因为你上，就那日回到状元桥下，正迎着郑屠那厮，被洒家三拳打死了，因此上在逃。一到处撞了四五十日，不想来到这里。你缘何不回东京去，也来到这里？」金老道：「恩人在上：自从得恩人救了，老汉寻得一辆车子，本欲要回东京去，又怕这厮赶来，亦无恩人在彼搭救，因此不上东京去。随路望北来，撞见一个京师古邻，来这里做买卖，就带老汉父子两口儿到这里。亏杀了他，就与老汉女儿做媒，结交此间一个大财主赵员外，养做外宅，衣食丰足，皆出于恩人。我女儿常常对他孤老说提辖大恩，那个员外也爱刺枪使棒，常说 ：『怎地得恩人相会一面也好。』想念如何能够得见。且请恩人到家过几日，却再商议。」鲁提辖便和金老行不得半里，到门首，只见老儿揭起帘子，叫道：「我儿，大恩人在此。」那女孩儿浓妆艳饰，从里面出来，请鲁达居中坐了，插烛也似拜了六拜，说道：「若非恩人垂救，怎能够有今日。」鲁达看那女子时，另是一般丰韵，比前不同。但见：</p>
<p>　　金钗斜插，掩映乌云；翠袖巧裁，轻笼瑞雪。樱桃口浅晕微红，春笋手半舒嫩玉。纤腰袅娜，绿罗裙微露金莲；素体轻盈，红绣袄偏宜玉体。脸堆三月娇花，眉扫初春嫩柳。香肌扑簌瑶台月，翠鬓笼松楚岫云。</p>
<p>　　那女子拜罢，便请鲁提辖道：「恩人上楼去请坐。」鲁达道：「不须生受，洒家便要去。」金老便道：「恩人既到这里，如何肯放教你便去？」老儿接了杆棒、包裹，请到楼上坐定。老儿分付道：「我儿陪侍恩人坐坐，我去安排饭来。」鲁达道：「不消多事，随分便好。」老儿道：「提辖恩念，杀身难报。量些粗食薄味，何足挂齿。」女子留住鲁达在楼上坐地，金老下来，叫了家中新讨的小厮，分付那个娅嬛，一面烧着火。老儿和这小厮上街来，买了些鲜鱼、嫩鸡、酿鹅、肥鲊、时新果子之类归来。一面开酒，收拾菜蔬，都早摆了，搬上楼来。春台上放下三个盏子：三双箸，铺下菜蔬、果子、嗄饭等物，娅嬛将银酒壶荡上酒来。女父二人，轮番把盏。金老倒地便拜。鲁提辖道：「老人家如何恁地下礼，折杀俺也。」金老说道：「恩人听禀：前日老汉初到这里，写个红纸牌儿，旦夕一炷香，父女两个兀自拜哩。今日恩人亲身到此，如何不拜？」鲁达道：「却也难得你这片心。」</p>
<p>　　三人慢慢地饮酒。将及天晚，只听得楼下打将起来。鲁提辖开窗看时，只见楼下三二十人，各执白木棍棒，口里都叫拿将下来。人丛里一个人骑在马上，口里大喝道：「休教走了这贼！」鲁达见不是头，拿起凳子，从楼上打将下来。金老连忙摇手叫道：「都不要动手。」那老儿抢下楼去，直至那骑马的官人身边，说了几句言语。那官人笑将起来，便喝散了那二三十人，各自去了。那官人下马，入到里面，老儿请下鲁提辖来，那官人扑翻身便拜道：「闻名不如见面。见面胜似闻名，义士提辖受礼。」鲁达便问那金老道： 「这官人是谁？素不相识，缘何便拜洒家？」老儿道：「这个便是我儿的官人赵员外。却才只道老汉引什么郎君子弟在楼上吃酒，因此引庄客来厮打。老汉说知，方才喝散了。」鲁达道：「原来如此。怪员外不得。」赵员外再请鲁提辖上楼坐定。金老重整杯盘，再备酒食相待。赵员外让鲁达上首坐地，鲁达道：「洒家怎敢！」员外道：「聊表相敬之礼，小子多闻提辖如此豪杰，今日天赐相见，实为万幸。」鲁达道： 「洒家是个粗卤汉子，又犯了该死的罪过。若蒙员外不弃贫贱，结为相识，但有用洒家处，便与你去。」赵员外大喜，动问打死郑屠一事，说些闲话，较量些枪法。吃了半夜酒，各自歇了。</p>
<p>　　次日天明，赵员外道：「此处恐不稳便，可请提辖到敝庄住几时。」鲁达问道：「贵庄在何处？」员外道：「离此间十里多路，地名『七宝村』便是。」鲁达道：「最好员外先使人去庄上叫牵两疋马来。」未及晌午，马已到来。员外便请鲁提辖上马，叫庄客担了行李，鲁达相辞了金老父女二人和赵员外上了马。两个并马行程，于路说些闲话，投七宝村来。不多时，早到庄前下马，赵员外携住鲁达的手，直至草堂上，分宾而坐。一面叫杀羊置酒相待。晚间收拾客房安歇。次日又备酒食管待。鲁达道：「员外错爱，洒家如何报答。」赵员外便道：「『四海之内，皆兄弟也。』如何言报答之事。」</p>
<p>　　话休絮烦。鲁达自此之后，在这赵员外庄上住了五七日。忽一日，两个正在书院里闲坐说话，只见金老急急奔来庄上，径到书院里，见了赵员外并鲁提辖。见没人，便对鲁达道：「恩人，不是老汉心多，为是恩人前日老汉请在楼上吃酒，员外误听人报，引领庄客来闹了街坊，后却散了，人都有些疑心，说开去。昨日有三四个做公的来，邻舍街坊打听得紧，只怕要来村里缉捕恩人。倘或有些疏失，如之奈何？」鲁达道：「恁地时，洒家自去便了。」赵员外道：「若是留提辖在此，诚恐有些山高水低，教提辖怨怅；若不留提辖来，许多面皮都不好看。赵某却有个道理，教提辖万无一失，足可安身避难。只怕提辖不肯。」鲁达道：「洒家是个该死的人，但得一处安身便了，做什么不肯？」赵员外道：「若如此，最好。离此间三十余里有座山，唤做五台山。山上有一个文殊院，原是文殊菩萨道场。寺里有五七百僧人，为头智真长老，是我弟兄。我祖上曾舍钱在寺里，是本寺的施主檀越。我曾许下剃度一僧在 里，已买下一道五花度牒在此，只不曾有个心腹之人，了这条愿心。如是提辖肯时，一应费用，都是赵某备办，委实肯落发做和尚么？」鲁达寻思：「如今便要去时，哪里投奔人，不如就了这条路罢。」便道：「既蒙员外做主，洒家情愿做了和尚，专靠员外照管。」当时说定了，连夜收拾衣服、盘缠、缎疋，礼物排担了。次日早起来，叫庄客挑了，两个取路望五台山来。辰牌已后，早到那山下。鲁提辖看那五台山时，果然好座大山！但见：</p>
<p>　　云遮峰顶，日转山腰；嵯峨仿佛接天关，崒嵂参差侵汉表。岩前花木舞春风，暗吐清香；洞口藤萝披宿雨，倒悬嫩线。飞云瀑布，银河影浸月光寒；峭壁苍松，铁角铃摇龙尾动。山根雄峙三千界，峦势高擎几万年。</p>
<p>　　赵员外与鲁提辖两乘轿子，上山来，一面使庄客前去通报。到得寺前，早有寺中都寺、监寺出来迎接。两个下了轿子，去山门外亭子上坐定。寺内智真长老得知，引着首座、侍者出山门外来迎接。赵员外和鲁达向前施礼，真长老打了问讯，说道：「施主远出不易。」赵员外答道：「有些小事，特来上刹相浼。」真长老便道：「且请员外方丈吃茶。」赵员外前行，鲁达跟在背后，看那文殊寺，果然是好座大刹！但见：</p>
<p>　　山门侵翠岭，佛殿接青云。钟楼与月窟相连，经阁共峰峦对立。香积厨通一泓泉水，众僧寮纳四面烟霞。老僧方丈斗牛边，禅客经堂云雾里。白面猿时时献果，将怪石敲向木鱼；黄斑鹿日日衔花，向宝殿供养金佛。七层宝塔接丹霄，千古圣僧来大刹。</p>
<p>　　当时真长老请赵员外并鲁达到方丈。长老邀员外向客席而坐，鲁达便去下首，坐在禅椅上。员外叫鲁达附耳低言：「你来这里出家，如何便对长老坐地？」鲁达道：「洒家不省得。」起身立在员外肩下。面前首座、维那、侍者、监寺、都寺、知客、书记，依次排立东西两班。庄客把轿子安顿了，一齐搬将盒子入方丈来，摆在面前。长老道：「何故又将礼物来？寺中多有相渎檀越处。」赵员外道：「些小薄礼，何足称谢！」道人、行童收拾去了。赵员外起身道：「一事启堂头大和尚：赵某旧有一条愿心，许剃一僧在上刹，度牒词簿都已有了，到今不曾剃得。今有这个表弟姓鲁，是关西军汉出身，因见尘世艰辛，情愿弃俗出家。万望长老收录，慈悲慈悲，看赵某薄面，披剃为僧。一应所用，弟子自当准备。烦望长老玉成，幸甚！ 」长老见说，答道：「这个事缘是光辉老僧山门，容易容易，且请拜茶。」只见行童托出茶来。茶罢，收了盏托。</p>
<p>　　真长老便唤首座、维那，商议剃度这人，分付监寺、都寺安排斋食。只见首座与众僧自去商议道：「这个人不似出家的模样，一双眼却恁凶险。」众僧道：「知客，你去邀请客人坐地，我们与长老计较。」知客出来，请赵员外鲁达到客馆里坐地。首座众僧禀长老说道：「却才这个要出家的人，形容丑恶，貌相凶顽，不可剃度他，恐久后累及山门。」长老道：「他是赵员外檀越的兄弟，如何撇得他的面皮？你等众人且休疑心，待我看一看。」焚起一炷信香，长老上禅椅，盘膝而坐，口诵咒语，入定去了。一炷香过，却好回来，对众僧说道：「只顾剃度他。此人上应天星，心地刚直。虽然时下凶顽，命中驳杂，久后却得清净，正果非凡，汝等皆不及他。可记吾言，勿得推阻。」首座道：「长老只是护短，我等只得从他。不谏不是，谏他不从，便了。」</p>
<p>　　长老叫备斋食，请赵员外等方丈会斋。斋罢，监寺打了单帐。赵员外取出银两，教人买办物料。一面在寺里做僧鞋、僧衣、僧帽、袈裟、拜具。一两日都已完备。长老选了吉日良时，教呜钟击鼓，就法堂内会集大众。整整齐齐，五六百僧人，尽披袈裟，都到法座下合掌作礼，分作两班。赵员外取出银锭、表礼、信香，向法座前礼拜了。表白宣疏已罢，行童引鲁达到法座下。维那教鲁达除了巾帻，把头发分做九路绾了，㨄揲起来。净发人先把一周遭都剃了，却待剃髭须，鲁达道：「留了这些儿还洒家也好。」众僧忍笑不住。真长老在法座上道：「大众听偈。」念道：「寸草不留，六根清净，与汝剃除，免得争竞。」长老念罢偈言，喝一声：「咄！尽皆剃去」净发人只一刀，尽皆剃了。首座呈将度牒上法座前，请长老赐法名。长老拿着空头度牒，而说偈曰：「灵光一点，价值千金，佛法广大，赐名智深。」长老赐名已罢，把度牒转将下来，书记僧填写了度牒，付与鲁智深收受。长老又赐法衣袈裟，教智深穿了。监寺引上法座前，长老用手与他摩顶受记道：「一要皈依佛性，二要归奉正法，三要归敬师友，此是三归。五戒者：一不要杀生，二不要偷盗，三不要邪淫，四不要贪酒，五不要妄语。」智深不晓得禅宗答应能否两字，却便道：「洒家记得。」众僧都笑。受记已罢，赵员外请众僧到云堂里坐下，焚香设斋供献。大小职事僧人，各有上贺礼物。都寺引鲁智深参拜了众师兄师弟，又引去僧堂背后丛林里选佛场坐地。当夜无事。</p>
<p>　　次日赵员外要回，告辞长老，留连不住，早斋已罢，并众僧都送出山门。赵员外合掌道：「长老在上，众师父在此，凡事慈悲。小弟智深，乃是愚卤直人，早晚礼数不到，言语冒渎，误犯清规，万望觑赵某薄面，恕免恕免。」长老道：「员外放心，老僧自慢慢地教他念经，诵咒，办道，参禅。」员外道：「日后自得报答。」人丛里唤智深到松树下，低低分付道：「贤弟，你从今日难比往常，凡事自宜省戒，切不可托大。倘有不然，难以相见，保重保重。早晚衣服，我自使人送来。」智深道：「不索哥哥说，洒家都依了。」当时赵员外相辞长老，再别了众人上轿；引了庄客，拖了一乘空轿，取了盒子，下山回家去了。当下长老自引了众僧回寺。</p>
<p>　　话说鲁智深回到丛林选佛场中禅床上，扑倒头便睡，上下肩两个禅和子推他起来，说道：「使不得。既要出家，如何不学坐禅？」智深道：「洒家自睡，干你甚事？」禅和子道：「善哉！」智深裸袖道：「团鱼洒家也吃，什么『善哉』？」禅和子道：「却是苦也！」智深便道： 「团鱼大腹，又肥甜了，好吃，哪得『苦也』。」上下肩禅和子都不睬他，由他自睡了。次日，要去对长老说知智深如此无礼。首座劝道：「长老说道：『他后来正果非凡，』我等皆不及他，只是护短。你们且没奈何，休与他一般见识。」禅和子自去了。智深见没人说他，每到晚便放翻身体，横罗十字，倒在禅床上睡，夜间鼻如雷响；要起来净手，大惊小怪，只在佛殿后撒尿撒屎，遍地都是。侍者禀长老说：「智深好生无礼，全没些个出家人体面。丛林中如何安着得此等之人？」长老喝道：「胡说！且看檀越之面，后来必改。」自此无人敢说。</p>
<p>　　鲁智深在五台山寺中，不觉搅了四五个月。时遇初冬天气，智深久静思动。当日晴明得好，智深穿了皂布直裰，系了鸦青绦，换了僧鞋，大踏步走出山门来。信步行到半山亭子上，坐在鹅项懒凳上，寻思道：「干鸟么？俺往常好酒好肉，每日不离口，如今教洒家做了和尚，饿得干瘪了。赵员外这几日又不使人送些东西来与洒家吃，口中淡出鸟来。这早晚怎地得些酒来吃也好。」正想酒哩！只见远远地一个汉子，挑着一付担桶，唱上山来。上面盖着桶盖。那汉子手里拿着一个旋子，唱着上来，唱道：「九里山前作战场，牧童拾得旧刀枪。顺风吹动乌江水，好似虞姬别霸王。」</p>
<p>　　鲁智深观见那汉子挑担桶上来。坐在亭子上，看这汉子也来亭子上，歇下担桶。智深道：「兀那汉子，你那桶里什么东西？」那汉子道：「好酒！」智深道：「多少钱一桶？」那汉子道：「和尚，你真个也是作耍？」智深道：「洒家和你耍什么？」那汉子道：「我这酒挑上去，只卖与寺内火工道人、直厅轿夫、老郎们做生活的吃。本寺长老已有法旨：但卖与和尚们吃了，我们都被长老责罚，追了本钱，赶出屋去。我们见关着本寺的本钱，见住着本寺的屋宇，如何敢卖与你吃？」智深道：「真个不卖？」那汉子道：「杀了我也不卖！」智深道：「洒家也不杀你，只要问你买酒吃。」那汉子见不是头，挑了担桶便走。智深赶下亭子来，双手拿住匾担，只一脚，交裆踢着，那汉子双手掩着，做一堆蹲在地下，半日起不得。智深把那两桶酒都提在亭子上，地下拾起旋子，开了桶盖，只顾舀冷酒吃。无移时，两大桶酒吃了一桶。智深道：「汉子，明日来寺里讨钱。」那汉子方才疼止，又怕寺里长老得知，坏了衣饭，忍气吞声，哪里敢讨钱。把酒分做两半桶挑了，拿了旋子，飞也似下山去了。</p>
<p>　　只说鲁智深在亭子上坐了半日，酒却上来；下得亭子，松树根边又坐了半歇，酒越涌上来。智深把皂直裰褪膊下来，把两只袖子缠在腰里，露出脊背上花绣来，扇着两个膀子上山来。但见：</p>
<p>　　头重脚轻，眼红面赤；前合后仰，东倒西歪。踉踉跄跄上山来，似当风之鹤；摆摆摇摇回寺去，如出水之蛇。指定天宫，叫骂天蓬元帅；踏开地府，要拿催命判官。裸形赤体醉魔君，放火杀人花和尚。</p>
<p>　　鲁达看看来到山门下，两个门子远远地望见，拿着竹蓖来到山门下，拦住鲁智深，便喝道：「你是佛家弟子，如何噇得烂醉了上山来？你须不瞎，也见库局里贴的晓示：但凡和尚破戒吃酒，决打四十竹蓖，赶出寺去。如门子纵容醉的僧人入寺，也吃十下。你快下山去，饶你几下竹蓖。」鲁智深一者初做和尚，二来旧性未改，睁起双眼骂道：「直娘贼！你两个要打洒家，俺便和你厮打。」门子见势头不好，一个飞也似入来报监寺，一个虚拖竹蓖拦他。智深用手隔过，揸开五指，去那门子脸上只一掌，打得踉踉跄跄；却待挣侧，智深再复一拳，打倒在山门下，只是叫苦。智深道：「洒家饶你这厮。」踉踉跄跄，攧入寺里来。</p>
<p>　　监寺听得门子报说，叫起老郎火工、直厅轿夫，三二十人，各执白木棍棒，从西廊下抢出来，却好迎着智深。智深望见，大吼了一声，却似嘴边起个霹雳，大踏步抢入来。众人初时不知他是军官出身，次后见他行得凶了，慌忙都退入藏殿里去，便把亮槅关上。智深抢入阶来，一拳一脚，打开亮槅，三二十人都赶得没路，夺条棒，从藏殿里打将出来。监寺慌忙报知长老。长老听得，急引了三五个侍者直来廊下，喝道：「智深不得无礼！」智深虽然酒醉，却认得是长老，撇了棒，向前来打个问讯，指着廊下对长老道：「智深吃了两碗酒，又不曾撩拨他们，他众人又引人来打洒家。」长老道：「你看我面，快去睡了，明日却说。」鲁智深道：「俺不看长老面，洒家直打死你那几个秃驴！」长老叫侍者扶智深到禅床上，扑地便倒了，齁齁地睡了。众多职事僧人围定长老告诉道：「向日徒弟们曾谏长老来，今日如何？本寺哪里容得这个野猫，乱了清规！」长老道：「虽是如今眼下有些啰唣，后来却成得正果，无奈何，且看赵员外檀越之面，容恕他这一番。我自明日叫去埋冤他便了。」众僧冷笑道：「好个没分晓的长老！」各自散去歇息。</p>
<p>　　次日，早斋罢，长老使侍者到僧堂里坐禅处唤智深时，尚兀自未起。待他起来，穿了直裰，赤着脚，一道烟走出僧堂来。侍者吃了一惊，赶出外来寻时，却走在佛殿后撒屎。侍者忍笑不住，等他净了手，说道：「长老请你说话。」智深跟着侍者到方丈，长老道：「智深虽是个武夫出身，今来赵员外檀越剃度了你，我与你摩顶受记，教你一不可杀生，二不可偷盗，三不可邪淫，四不可贪酒，五不可妄语。』此五戒乃僧家常理。出家人第一不可贪酒，你如何夜来吃得大醉？打了门子，伤坏了藏殿上朱红隔子，又把火工道人都打走了，口出喊声。如何这般所为？」智深跪下道：「今番不敢了。」长老道：「既然出家，如何先破了酒戒，又乱了清规？我不看你施主赵员外面，定赶你出寺！再后休犯！」智深起来合掌道：「不敢，不敢。」长老留在方丈里，安排早饭与他吃；又用好言语劝他；取一领细布直裰，一双僧鞋，与了智深，教回僧堂去了。昔有一名贤，走笔作一篇口号，单说那酒。端的做得好！道是：</p>
<p>　　从来过恶皆归酒，我有一言为世剖。地水火风合成人，麫麴米水和醇酎。<br>　　酒在瓶中寂不波，人未酣时若无口。谁说孩提即醉翁，未闻食糯颠如狗。<br>　　如何三杯放手倾，遂令四大不自有！几人涓滴不能尝，几人一饮三百斗。<br>　　亦有醒眼是狂徒，亦有酕醄神不谬。酒中贤圣得人传，人负邦家因酒覆。<br>　　解嘲破惑有常言，酒不醉人人醉酒。</p>
<p>　　但凡饮酒，不可尽欢，常言：「酒能成事，酒能败事。」便是小胆的吃了，也胡乱做了大胆，何况性高的人？</p>
<p>　　再说这鲁智深自从吃酒醉闹了这一场，一连三四个月，不敢出寺门去。忽一日，天气暴暖，是二月间天气。离了僧房，信步踱出山门外立地，看着五台山，喝采一回。猛听得山下叮叮当当的响声，顺风吹上山来。智深再回僧堂里取了些银两，揣在怀里，一步步走下山来。出得那五台福地的牌楼来。看时，原来却是一个市井，约有五七百人家。智深看那市镇上时，也有卖肉的，也有卖菜的，也有酒店麫店。智深寻思道：「干呆么！俺早知有这个去处，不夺他那桶酒吃，也自下来买些吃。这几日熬得清水流，且过去看，有什东西买些吃？」听得那响处，却是打铁的在那里打铁，间壁一家门上，写着父子客店。智深走到铁匠铺门前看时，见三个人打铁。智深便道：「兀那待诏，有好钢铁么？」那打铁的看见鲁智深腮边新剃，暴长短须，戗戗地好惨濑人，先有五分怕他。那待诏住了手道：「师父请坐，要打什么生活？」智深道：「洒家要打条禅杖，一口戒刀，不知有上等好铁么？」待诏道：「小人这里正有些好铁，不知师父要打多少重的禅杖戒刀？但凭分付。」智深道：「洒家只要打一条一百斤重的。」待诏笑道：「重了。师父，小人打怕不打了，只恐师父如何使得动？便是关王刀，也只有八十一斤。」智深焦躁道：「俺便不及关王！他也只是个人。」那待诏道： 「小人据常说，只可打条四五十斤的，也十分重了。」智深道：「便依你说，比关王刀，也打八十一斤的。」待诏道：「师父，肥了不好看，又不中使。依着小人，好生打一条六十二斤的水磨禅杖与师父，使不动时，休怪小人。戒刀已说了，不用分付，小人自用十分好铁打造在此。」智深道：「两件家生，要几两银子？」待诏道：「不讨价，实要五两银 。」智深道：「俺便依你五两银子；你若打得好时，再有赏你。」那待诏接了银两道：「小人便打在此。」智深道：「俺有些碎银子在这里，和你买碗酒吃。」待诏道：「师父稳便，小人赶趁些生活，不及相陪。」</p>
<p>　　智深离了铁匠人家，行不到三二十步，见一个酒望子，挑出在房檐上。智深掀起帘子，入到里面坐下，敲着桌子叫道：「将酒来！」卖酒的主人家说道：「师父少罪，小人住的房屋，也是寺里的，本钱也是寺里的。长老已有法旨：但是小人们卖酒与寺里僧人吃了，便要追了小人们本钱，又赶出屋。因此，只得休怪。」智深道：「胡乱卖些与洒家吃，俺须不说是你家便了。」店主人道：「胡乱不得，师父别处去吃。休怪休怪。」智深只得起身，便道：「洒家别处吃得，却来和你说话。」出得店门，行了几步，又望见一家酒旗儿，直挑出在门前。智深一直走进去，坐下叫道：「主人家，快把酒来卖与俺吃。」店主人道：「师父，你好不晓事，长老已有法旨，你须也知，却来坏我们衣饭。」智深不肯动身，三回五次，哪里肯卖。智深情知不肯，起身又走。连走了三五家，都不肯卖。智深寻思一计，若不生个道理，如何能够酒吃？远远地杏花深处，市梢尽头，一家挑出个草帚儿来。智深走到那里看时，却是个傍村小酒店。但见：</p>
<p>　　傍村酒肆已多年，斜插桑麻古道边。白板凳铺宾客坐，须篱笆用棘荆编。<br>　　破瓮榨成黄米酒，柴门挑出布青帘。更有一般堪笑处，牛屎泥墙尽酒仙。</p>
<p>　　智深走入店里来，靠窗坐下，便叫道：「主人家，过往僧人买碗酒吃。」庄家看了一看道：「和尚，你哪里来？」智深道：「俺是行脚僧人，游方到此经过，要买碗酒吃。」庄家道：「和尚，若是五台山寺里的师父，我却不敢卖与你吃。」智深道：「洒家不是，你快将酒卖来。」庄家看见鲁智深这般模样，声音各别，便道：「你要打多少酒？」智深道：「休问多少，大碗只顾筛来。」约莫也吃了十来碗，智深问道：「有什肉，把一盘来吃。」庄家道：「早来有些牛肉，都卖没了。」智深猛闻得一阵肉香，走出空地上看时，只见墙边沙锅里煮着一只狗在那里。智深道：「你家见有狗肉，如何不卖与俺吃？」庄家道：「我怕你是出家人，不吃狗肉，因此不来问你。」智深道：「洒家的银子有在这里。」便将银子递与庄家道：「你且卖半只与俺。」那庄家连忙取半只熟狗肉，捣些蒜泥，将来放在智深面前。智深大喜，用手扯那狗肉，蘸着蒜泥吃，一连又吃了十来碗酒。吃得口滑，只顾要吃，哪里肯住。庄家倒都呆了，叫道：「和尚，只恁地罢！」智深睁起眼道：「洒家又不白吃你的，管俺怎地？」庄家道：「再要多少？」智深道： 「再打一桶来。」庄家只得又舀一桶来。智深无移时，又吃了这桶酒，剩下一脚狗腿，把来揣在怀里，临出门又道：「多的银子，明日又来吃。」吓得庄家目瞪口呆，罔知所措。看见他早望五台山上去了。</p>
<p>　　智深走到半山亭子上，坐了一回，酒却涌上来，跳起身，口里道：「俺好些时不曾拽拳使脚，觉道身体都困倦了，洒家且使几路看。」下得亭子，把两只袖子掿在手里，上下左右，使了一回。使得力发，只一膀子，扇在亭子柱上，只听得刮剌剌一声响亮，把亭子柱打折了，坍了亭子半边。门子听得半山里响，高处看时，只见鲁智深一步一攧，抢上山来。两个门子叫道：「苦也！这畜生今番又醉得不小！」何便把山门关上，把拴拴了。」只在门缝里张时，见智深抢到山门下，见关了门，把拳头擂鼓也似敲门，两个门子哪里敢开。智深敲了一回，扭过身来，看了左边的金刚，喝一声道：「你这个鸟大汉，不替俺敲门，却拿着拳头吓洒家，俺须不怕你。」跳上台基，把栅刺子只一拔，却似撧葱般拔开了；拿起一根折木头，去那金刚腿上便打，簌簌地泥和颜色都脱下来。门子张见道：「苦也！只得报知长老。」智深等了一会，调转身来，看着右边金刚，喝一声道：「你这厮张开大口，也来笑洒家。」便跳过右边台基上，把那金刚脚上打了两下，只听得一声震天价响，那尊金刚从台基上倒撞下来，智深提着折木头大笑。两个门子去报长老，长老道：「休要惹他，你们自去。」只见这首座、监寺、都寺，并一应职事僧人，都到方丈禀说：「这野猫今日醉得不好，把半山亭子，山门下金刚，都打坏了。如何是好？」长老道：「自古天子尚且避醉汉，何况老僧乎？若是打坏了金刚，请他的施主赵员外自来塑新的；倒了亭子，也要他修盖。这个且由他。」众僧道：「金刚乃是山门之主，如何把来换过？」长老道：「休说坏了金刚，便是打坏了殿上三世佛，也没奈何，只可回避他。你们见前日的行凶么？」众僧出得方丈，都道：「好个囫囵竹的长老！门子，你且休开，只在里面听。」智深在外面大叫道：「直娘的秃驴们，不放洒家入寺时，山门外讨把火来，烧了这个鸟寺。」众僧听得叫，只得叫门子拽了大拴，由那畜生入来；若不开时，真个做出来。门子只得捻脚捻手，把拴拽了，飞也似闪入房里躲了，众僧也各自回避。</p>
<p>　　只说那鲁智深双手把山门尽力一推，扑地攧将入来，吃了一交。扒将起来，把头摸一摸，直奔僧堂来。到得选佛场中，禅和子正打坐间，看见智深揭起帘子，钻将入来，都吃一惊，尽低了头，智深到得禅床边，喉咙里咯咯地响，看着地下便吐。众僧都闻不得那臭，个个道：「善哉！」齐掩了口鼻。智深吐了一回，扒上禅床，解下绦，把直裰带子都咇咇剥剥扯断了，脱下那脚狗腿来。智深道：「好好，正肚饥哩！」扯来便吃。众僧看见，便把袖子遮了脸，上下肩两个禅和子远远地躲开。智深见他躲开，便扯一块狗肉，看着上首的道：「你也到口。」上首的那和尚，把两只袖子死掩了脸。智深道：「你不吃。」把肉望下首的禅和子嘴边塞将去，那和尚躲不迭，却待下禅床，智深把他劈耳朵揪住，将肉便塞。对床四五个禅和子跳过来劝时，智深撇了狗肉，提起拳头，去那光脑袋上哔哔剥剥只顾凿。满堂僧众大喊起来，都去柜中取了衣钵要走。此乱唤做「卷堂大散。」首座哪里禁约得住？智深一味地打将出来，大半禅客都躲出廊下来。监寺、都寺不与长老说知，叫起一班职事僧人，点起老郎、火工、道人、直厅、轿夫，约有一二百人，都执杖叉棍棒，尽使手巾盘头，一齐打入僧堂来。智深见了，大吼一声，别无器械，抢入僧堂里，佛面前推翻供桌，撧两条桌脚，从堂里打将出来。但见：</p>
<p>　　心头火起，口角雷鸣。奋八九尺猛兽身躯，吐三千丈凌云志气。按不住杀人怪胆，圆睁起卷海双睛。直截横冲，似中箭投崖虎豹；前奔后涌，如著枪跳涧豺狼。直饶揭帝也难当，便是金刚须拱手。</p>
<p>　　当时鲁智深轮两条桌脚，打将出来，众多僧行见他来得凶了，都拖了棒，退到廊下。智深两条桌脚，着地卷将来，众僧早两下合拢来。智深大怒，指东打西，指南打北，只饶了两头的。当时智深直打到法堂下，只见长老喝道：「智深不得无礼，众僧也休动手。」两边众人被打伤了数十个，见长老来，各自退去。智深见众人退散，撇了桌脚，叫道：「长老，与洒家做主。」此时酒已七八分醒了。长老道：「智深，你连累杀老僧。前番醉了一次，搅扰了一场，我教你兄赵员外得知，他写书来，与众僧陪话。今番你又如此大醉无礼，乱了清规，打坍了亭子，又打坏了金刚。这个且由他。你搅得众僧卷堂而走，这个罪业非小，我这里五台山文殊菩萨道场，千百年清净香火去处，如何容得你这个秽污？你且随我来方丈里过几日，我安排你一个去处。」智深随长老到方丈去。长老一面叫职事僧人留住众禅客，再回僧堂，自去坐禅；打伤了的和尚，自去将息。长老领智深到方丈，歇了一夜。</p>
<p>　　次日，真长老与首座商议：「收拾了些银两賷发他，教他别处去，可先说与赵员外知道。」长老随即修书一封，使两个直厅道人，径到赵员外庄上，说知就里，立等回报。赵员外看了来书，好生不然。回书来拜覆长老说道：「坏了的金刚亭子，赵某随即备价来修。智深任从长老发遣。」长老得了回书，便叫侍者取领皂布直裰，一双僧鞋，十两白银，房中唤过智深。长老道：「智深，你前番一次大醉，闹了僧堂，便是误犯。今次又大醉，打坏了金刚，坍了亭子，卷堂闹了选佛场，你这罪业非轻；又把众禅客打伤了。我这里出家，是个清净去处，你这等做，甚是不好。看你赵檀越面皮，与你这封书，投一个去处安身。我这里决然安你不得了。我夜来看了，赠汝四句偈言，终身受用。」智深道：「师父教弟子哪里去安身立命？愿听俺师四句偈言。」</p>
<p>　　真长老指着鲁智深，说出这几句言语，去这个去处。有分教，这人笑挥禅杖，战天下英雄好汉；怒掣戒刀，砍世上逆子谗臣。直教名驰塞北三千里，果证江南第一州。毕竟真长老与智深说出甚言语来，且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_003/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_003/" class="post-title-link" itemprop="url">水浒传 - 第003回 史大郎夜走华阴县 鲁提辖拳打镇关西</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-11-01 00:00:00" itemprop="dateCreated datePublished" datetime="2000-11-01T00:00:00+08:00">2000-11-01</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第003回 史大郎夜走华阴县 鲁提辖拳打镇关西</font></center></p>

<p>　　话说当时史进道：「却怎生是好？」朱武等三个头领跪下答道：「哥哥，你是干净的人，休为我等连累了大郎。可把索来绑缚我三个，出去请赏，免得负累了你不好看。」史进道：「如何使得！恁地时，是我赚你们来，捉你请赏，枉惹天下人笑。我若是死时，与你们同死，活时同活。你等起来，放心，别作圆便。且等我问个来历缘故情由。」史进上梯子问道：「你两个都头，何故半夜三更来劫我庄上？」那两个都头答道：「大郎，你兀自赖哩！现有原告人李吉在这里。」史进喝道：「李吉，你如何诬告平人？」李吉应道：「我本不知，林子里拾得王四的回书，一时间把在县前看，因此事发。」史进叫王四问道：「你说无回书，如何却又有书？」王四道：「便是小人一时醉了，忘记了回书。」史进大喝道：「畜生，却怎生好？」外面都头人等，惧怕 进了得，不敢奔入庄里来捉人。三个头领把手指道：「且答应外面。」史进会意，在梯子上叫道：「你两个都头都不要闹动，权退一步，我自绑缚出来，解官请赏。」那两个都头却怕史进，只得应道：「我们都是没事的，等你绑出来，同去请赏。」史进下梯子，来到厅前，先叫王四，带进后园，把来一刀杀了。喝教许多庄客，把庄里有的没的细软等物，即便收拾，尽教打叠起了，一壁点起三四十个火把。庄里史进和三个头领全身披挂，枪架上各人跨了腰刀，拿了朴刀，拽扎起；把庄后草屋点着。庄客各自打拴了包裹。外面见里面火起，都奔来后面看。</p>
<p>　　且说史进就中堂又放起火来，大开了庄门，呐声喊，杀将出来。史进当头，朱武、杨春在中，陈达在后，和小喽啰并庄客，一冲一撞，指东杀西。史进却是个大虫，哪里挡当得住！后面火光乱起，杀开条路，冲将出来，正迎着两个都头并李吉。史进见了大怒，「雠人相见，分外眼明」，两个都头见头势不好，转身便走。李吉也却待回身，史进早到，手起一朴刀，把李吉斩做两段。两个都头正待走时，陈达、杨春赶上，一家一朴刀，结果了两个性命。县尉惊得跑马走回去了。众士兵哪里敢向前，各自逃命散了，不知去向。史进引着一行人，且杀且走，众官兵不敢赶来，各自散了。史进和朱武、陈达、杨春，并庄客人等，都到少华山上寨内坐下，喘息方定。朱武等到寨中，忙叫小喽啰，一面杀牛宰马，贺喜饮宴，不在话下。</p>
<p>　　一连过了几日，史进寻思：「一时间要救三人，放火烧了庄院，虽是有些细软家财，粗重什物，尽皆没了。」心内踌躇，在此不了，开言对朱武等说道：「我的师父王教头，在关西经略府勾当。我先要去寻他，只因父亲死了，不曾去得。今来家俬庄院废尽，我如今要去寻他。」朱武三人道：「哥哥休去，只在我寨中且过几时，又作商议。若哥哥不愿落草时，待平静了，小弟们与哥哥重整庄院，再做良民。」史进道： 「虽是你们的好情分，只是我心去意难留。我若寻得师父，也要那里讨个出身，求半世快乐。」朱武道：「哥哥便在此间做个寨主，却不快活！只恐寨小，不堪歇马。」史进道：「我是个清白好汉，如何肯把父母遗体来点污了？你劝我落草，再也休题。」史进住了几日，定要去，朱武等苦留不住。史进带去的庄客，都留在山寨；只自收拾了些少碎银两，打拴一个包裹，余者多的尽数寄留在山寨。</p>
<p>　　史进头戴白范阳毡大帽，上撒一撮红缨，帽儿下裹一顶浑青抓角软头巾，项上明黄缕带，身穿一领白纻丝两上领战袍，腰系一条揸五指梅红攒线搭膊，青白间道行缠绞脚，衬着踏山透土多耳麻鞋，跨一口铜钹磐口雁翎刀，背上包裹，提了朴刀，辞别朱武等三人。众多小喽啰都送下山来，朱武等洒泪而别，自回山寨去了。</p>
<p>　　只说史进提了朴刀，离了少华山，取路投关西五路，望延安府路上来。但见：崎岖山岭，寂寞孤村。披云雾夜宿荒林，带晓月朝登险道。落日趱行闻犬吠，严霜早促听鸡鸣。</p>
<p>　　史进在路，免不得饥食渴饮，夜住晓行。独自一个行了半月之上，来到渭州。「这里也有一个经略府，莫非师父王教头在这里？」史进便入城来，看时，依然有六街三市。只见一个小小茶坊，正在路口。史进便入茶坊里来，拣一副座位坐了。茶博士问道：「客官，吃甚茶？」史进道：「吃个泡茶。」茶博士点个泡茶，放在史进面前。史进问道：「这里经略府在何处？」茶博士道：「只在前面便是。」史进道：「借问经略府内有个东京来的教头王进么？」茶博士道： 「这府里教头极多，有三四个姓王的，不知哪个是王进？」道犹未了，只见一个大汉，大踏步竟入走进茶坊里来。史进看他时，是个军官模样，怎生结束，但见：</p>
<p>　　头裹芝麻罗万字顶头巾，脑后两个太原府纽丝金环，上穿一领鹦哥绿纻丝战袍，腰系一条文武双股鸦青绦，足穿一双鹰爪皮四缝干黄靴。生得面圆耳大，鼻直口方，腮边一部貉搭胡须；身长八尺，腰阔十围。</p>
<p>　　那人入到茶坊里面坐下。茶博士便道：「客官要寻王教头，只问这个提辖，便都认得。」史进忙起身施礼道：「官人请坐拜茶。」那人见了史进长大魁伟，像条好汉，便来与他施礼。两个坐下。史进道：「小人大胆，敢问官人高姓大名？」那人道：「洒家是经略府提辖，姓鲁，讳个达字。敢问阿哥，你姓什么？」史进道：「小人是华州华阴县人氏，姓史，名进。请问官人，小人有个师父，是东京八十万禁军教头，姓王名进，不知在此经略府中有也无？」鲁提辖道：「阿哥，你莫不是史家村什么『九纹龙』史大郎？」史进拜道：「小人便是。」鲁提辖连忙还礼，说道：「闻名不如见面，见面胜似闻名。你要寻王教头，莫不是在东京恶了高太尉的王进？」史进道：「正是那人。」鲁达道：「俺也闻他名字。那个阿哥不在这里。洒家听得说，他在延安府老种经略相公处勾当。俺这渭州，却是小种经略相公镇守，那人不在这里。你既是史大郎时，多闻你的好名字，你且和我上街去吃杯酒。」鲁提辖挽了史进的手，便出茶坊来。鲁达回头道：「茶钱洒家自还你。」茶博士应道：「提辖但吃不妨，只顾去。」</p>
<p>　　两个挽了胳膊，出了茶坊来，上街行得三五十步，只见一簇众人围住白地上。史进道：「兄长，我们看一看。」分开人众看时，中间裹一个人，仗着十来条棍棒；地上摊着十数个膏药，一盘子盛着，插把纸标儿在上面，却原来是江湖上使枪棒卖药的。史进看了，却认得他，原来是教史进开手的师父，叫做「打虎将」李忠。史进就人丛中叫道：「师父，多时不见。」李忠道：「贤弟，如何到这里？」鲁提辖道：「既是史大郎的师父，同和俺去吃三杯。」李忠道：「待小子卖了膏药，讨了回钱，一同和提辖去。」鲁达道：「谁耐烦等你？去便同去。」李忠道：「小人的衣饭，无计奈何。提辖先行，小人便寻将来。贤弟，你和提辖先行一步。」鲁达焦躁，把那看的人，一推一交，便骂道：「这厮们夹着屁眼撒开，不去的，洒家便打。」众人见是鲁提辖，一哄都走了。李忠见鲁达凶猛，敢怒而不敢言，只得陪笑道：「好急性的人。」当下收拾了行头药囊，寄顿了枪棒，三个人转弯抹角，来到州桥之下一个潘家有名的酒店。门前挑出望竿，挂着酒旆，漾在空中飘荡。怎见得好座酒肆，有诗为证：</p>
<p>　　风拂烟笼锦斾扬，太平时节日初长。能添壮士英雄胆，善解佳人愁闷肠。<br>　　三尺晓垂杨柳外，一竿斜插杏花旁。男儿未遂平生志，且乐高歌入醉乡。</p>
<p>　　三人上到潘家酒楼上，拣个济楚阁儿里坐下。鲁提辖坐了主位，李忠对席，史进下首坐了。酒保唱了喏，认得是鲁提辖，便道：「提辖官人，打多少酒？」鲁达道：「先打四角酒来，一面铺下菜蔬、果品、按酒。」又问道： 「官人，吃甚下饭？」鲁达道：「问什么？但有，只顾卖来，一发算钱还你。这厮只顾来聒噪。」酒保下去，随即烫酒上来；但是下口肉食，只顾将来，摆一桌子。三个酒至数杯，正说些闲话，较量些枪法，说得入港，只听得隔壁阁子里有人哽哽咽咽啼哭。鲁达焦躁，便把碟儿、盏儿都丢在楼板上。酒保听得，慌忙上来看时，见鲁提辖气愤愤地。酒保抄手道：「官人要甚东西？分付买来。」鲁达道：「洒家要什么？你也须认的洒家，却恁地教什么人在间壁吱吱的哭，搅俺弟兄们吃酒。洒家须不曾少了你酒钱！」酒保道：「官人息怒，小人怎敢教人啼哭，打搅官人吃酒。这个哭的，是绰酒座儿唱的父子两人。不知官人们在此吃酒，一时间自苦了啼哭。」鲁提辖道：「可是作怪！你与我唤得他来。」</p>
<p>　　酒保去叫，不多时，只见两个到来：前面一个十八九岁的妇人，背后一个五六十岁的老儿，手里拿串拍板，都来到面前。看那妇人，虽无十分的容貌，也有些动人的颜色。但见：</p>
<p>　　鬅松云髻，插一枝青玉簪儿；袅娜纤腰，系六幅红罗裙子。素白旧衫笼雪体，淡黄软袜衬弓鞋。蛾眉紧蹙，汪汪泪眼落珍珠；粉面低垂，细细香肌消玉雪。若非雨病云愁，定是怀忧积恨。</p>
<p>　　那妇人拭着眼泪，向前来深深的道了三个万福。那老儿也都相见了。鲁达问道：「你两个是哪里人家？为什啼哭？」那妇人便道：「官人不知，容奴告禀：奴家是东京人氏。因同父母来这渭州，投奔亲眷，不想搬移南京去了。母亲在客店里染病身故，子父二人，流落在此生受。此间有个财主，叫做『镇关西』郑大官人，因见奴家，便使强媒硬保，要奴作妾。谁想写了三千贯文书，虚钱实契，要了奴家身体。未及三个月，他家大娘子好生利害，将奴赶打出来，不容完聚，着落店主人家追要原典身钱三千贯。父亲懦弱，和他争执不得，他又有钱有势。当初不曾得他一文，如今哪讨钱来还他？没计奈何，父亲自小教得奴家些小曲儿，来这里酒楼上赶座子。每日但得些钱来，将大半还他，留些少子父们盘缠。这两日酒客稀少，违了他钱限，怕他来讨时，受他羞耻。子父们想起这苦楚来，无处告诉，因此啼哭。不想误触犯了 人，望乞恕罪，高抬贵手。」</p>
<p>　　鲁提辖又问道：「你姓什么？在哪个客店里歇？那个『镇关西』郑大官人在哪里住？」老儿答道：「老汉姓金，排行第二；孩儿小字翠莲；郑大官人，便是此间状元桥下卖肉的郑屠，绰号镇关西。老汉父子两个，只在前面东门里鲁家客店安下。」鲁达听了道：「呸！俺只道哪个郑大官人，却原来是杀猪的郑屠。这个腌灒泼才，投托着俺小种经略相公门下做个肉铺户，却原来这等欺负人！」回头看着李忠、史进道：「你两个且在这里，等洒家去打死了那厮便来。」史进、李忠抱住劝道：「哥哥息怒，明日却理会。」两个三回五次劝得他住。</p>
<p>　　鲁达又道：「老儿，你来，洒家与你些盘缠，明日便回东京去如何？」父子两个告道：「若是能够回乡去时，便是重生父母，再长爷娘。只是店主人家如何肯放？郑大官人须着落他要钱。」鲁提辖道：「这个不妨事，俺自有道理。」便去身边摸出五两来银子，放在桌上，看着史进道：「洒家今日不曾多带得些出来，你有银子，借些与俺，洒家明日便送还你。」史进道：「直什么，要哥哥还。」去包裹里取出一绽十两银子，放在桌上。鲁达看着李忠道：「你也借些出来与洒家。」李忠去身边摸出二两来银子。鲁提辖看了见少，便道：「也是个不爽利的人。」鲁达只把十五两银子与了金老，分付道：「你父子两个将去做盘缠，一面收拾行李。俺明日清早来，发付你两个起身，看哪个店主人敢留你！」金老并女儿拜谢去了。鲁达把这二两银子丢还了李忠。三人再吃了两角酒，下楼来叫道：「主人家，酒钱洒家明日重送来还你。」主人家连声应道：「提辖只顾自去，但吃不妨，只怕提辖不来赊。」三个人出了潘家酒肆，到街上分手，史进、李忠各自投客店去了。</p>
<p>　　只说鲁提辖回到经略府前下处，到房里，晚饭也不吃，气愤愤的睡了。主人家又不敢问他。</p>
<p>　　再说金老得了这一十五两银子，回到店中，安顿了女儿。先去城外远处觅下一辆车儿，回来收拾了行李，还了房宿钱，算清了柴米钱，只等来日天明。当夜无事，次早五更起来，子父两个先打火做饭，吃罢，收拾了。天色微明，只见鲁提辖大踏步走入店里来，高声叫道：「店小二，哪里是金老歇处？」小二哥道：「金公，提辖在此寻你。」金老开了房门，便道：「提辖官人，里面请坐。」鲁达道：「坐什么？你去便去，等什么？」金老引了女儿，挑了担儿，作谢提辖，便待出门，店小二拦住道：「金公，哪里去？」鲁达问道：「他少你房钱？」小二道：「小人房钱，昨夜都算还了。须欠郑大官人典身钱，着落在小人身上看管他哩！」鲁提辖道：「郑屠的钱，洒家自还他。你放这老儿还乡去。」那店小二哪里肯放。鲁达大怒，揸开五指，去那小二脸上只一掌，打的那店小二口中吐血；再复一拳，打下当门两个牙齿。小二扒将起来，一道烟走向店里去躲了。店主人哪里敢出来拦他。金老父子两个，忙忙离了店中，出城自去寻昨日觅下的车儿去了。</p>
<p>　　且说鲁达寻思：恐怕店小二赶去拦截他，且向店里掇里条凳子，坐了两个时辰。约莫金公去的远了，方才起身，径到状元桥来。</p>
<p>　　且说郑屠开着两间门面，两副肉案，悬挂着三五片猪肉。郑屠正在门前柜身内坐定，看那十来个刀手卖肉。鲁达走到面前，叫声：「郑屠。」郑屠看时，见是鲁提辖，慌忙出柜身来唱喏道：「提辖恕罪。」便叫副手掇条凳子来，「提辖请坐。」鲁达坐下道：「奉着经略相公钧旨，要十斤精肉，切做臊子，不要见半点肥的在上头。」郑屠道：「使得，你们快选好的，切十斤去。」鲁提辖道：「不要那等腌臜们动手，你自与我切。」郑屠道：「说的是。小人自切便了。」自去肉案上，拣下十斤精肉，细细切做臊子。那店小二把手帕包了头，正来郑屠家报说金老之事，却见鲁提辖坐在肉案门边，不敢拢来，只得远远的立住，在房檐下望。</p>
<p>　　这郑屠整整的自切了半个时辰，用荷叶包了道：「提辖，教人送去。」鲁达道：「送什么？且住！再要十斤，都是肥的，不要见些精的在上面，也要切做臊子。」郑屠道：「却才精的，怕府里要裹馄饨，肥的臊子何用？」鲁达睁着眼道：「相公钧旨，分付洒家，谁敢问他？」郑屠道：「是合用的东西，小人切便了。」又选了十斤实膘的肥肉，也细细的切做臊子，把荷叶来包了。整弄了一早辰，却得饭罢时候。那店小二哪里敢过来，连那正要买肉的主顾，也不敢拢来。郑屠道：「着人与提辖拿了，送将府里去。」鲁达道：「再要十斤寸金软骨，也要细细地剁做臊子，不要见些肉在上面。」郑屠笑道：「却不是特地来消遣我！」鲁达听罢，跳起身来，拿着那两包臊子在手里，睁眼看着郑屠道：「洒家特地要消遣你。」把两包臊子，劈面打将去，却似下了一阵的肉雨。郑屠大怒，两条忿起，从脚底下直冲到顶门心头。那一把无明业火焰腾腾的按纳不住，从肉案上抢了一把剔骨尖刀，托地跳将下来。鲁提辖早拔步在当街上。众邻舍并十来个火家，哪个敢向前来劝。两边过路的人都立住了脚，和那店小二也惊得呆了。</p>
<p>　　郑屠右手拿刀，左手便来要揪鲁达，被这鲁提辖就势按住左手，赶将入去，望小腹上只一脚，腾地踢倒在当街上。鲁达再入一步，踏住胸脯，提着那醋钵儿大小拳头，看看这郑屠道：「洒家始投老种经略相公，做到关西五路廉访使，也不枉了叫做『镇关西。』你是个卖肉的操刀屠户，狗一般的人，也叫做『镇关西！』你如何强骗了金翠莲？」扑的只一拳，正打在鼻子上，打得鲜血迸流，鼻子歪在半边，却便似开了个油酱铺，咸的，酸的，辣的，一发都滚出来。郑屠挣不起来，那把尖刀，也丢在一边，口里只叫打得好。鲁达骂道：「直娘贼，还敢应口。」提起拳头来，就眼眶际眉梢只一拳，打得眼棱缝裂，乌珠迸出，也似开了个彩帛铺的，红的，黑的，绛的，都绽将出来。两边看的人，惧怕鲁提辖，谁敢向前来劝。郑屠当不过，讨饶。鲁达喝道：「咄！你是个破落户，若是和俺硬到底，洒家倒饶了你；你如何对俺讨饶，洒家偏不饶你。」又只一拳，太阳上正着，却似做了一个全堂水陆的道场，磬儿，钹儿，铙儿，一齐响。鲁达看时，只见郑屠挺在地下，口里只有出的气，没了入的气，动弹不得。鲁提辖假意道：「你这厮诈死，洒家再打。」只见面皮渐渐的变了。鲁达寻思道：「俺只指望痛打这厮一顿，不想三拳真个打死了他。洒家须吃官司，又没人送饭，不如及早撒开。」拔步便走，回头指着郑屠尸道：「你诈死，洒家和你慢慢理会。」一头骂，一头大踏步去了。街坊邻舍，并郑屠的火家，谁敢向前来拦他。鲁提辖回到下处，急急卷了些衣服、盘缠、细软、银两；但是旧衣粗重，都弃了。提了一条齐眉短棒，奔出南门，一道烟走了。</p>
<p>　　且说郑屠家中众人，救了半日不活，呜呼死了。老小邻人径来州衙告状。正直府尹升厅，接了状子，看罢道：「鲁达系是经略府提辖，不敢擅自径来捕捉凶身。」府尹随即上轿，来到经略府前，下了轿子。把门军士入去报知。经略听得，教请到厅上，与府尹施礼罢。经略问道：「何来？」府尹禀道：「好教相公得知，府中提辖鲁达，无故用拳，打死市上郑屠。不曾禀过相公，不敢擅自捉拿凶身。」经略听说，吃了一惊，寻思道：「这鲁达虽好武艺，只是性格粗卤，今番做出人命事，俺如何护得短？须教他推问使得。」经略回府尹道：「鲁达这人，原是我父亲老经略处军官，为因俺这里无人帮护，拨他来做个提辖。既然犯了人命罪过，你可拿他依法度取问。如若供招明白，拟罪已定，也须教我父亲知道，方可断决。怕日后父亲处边上要这个人时，却不好看。」府尹禀道：「下官问了情由，合行申禀老经略相公知道，方敢断遣。」</p>
<p>　　府尹辞了经略相公，出到府前，上了轿，回到州衙里，升厅坐下。便唤当日缉捕使臣押下文书，捉拿犯人鲁达。当时王观察领了公文，将带二十来个做公的人，径到鲁提辖下处。只见房主人道：「却才拖了些包裹，提了短棒出去了。小人只道奉着差使，又不敢问他。」王观察听了，教打开他房门看时，只有些旧衣旧裳，和些被卧在里面。王观察就带了房主人，东西四下里去跟寻，州南走到州北，捉拿不见。王观察又捉了两家邻舍，并房主人，同到州衙厅上回话道：「鲁提辖惧罪在逃，不知去向，只拿得房主人并邻舍在此。」府尹见说，且教监下；一面教拘集郑屠家邻右人等，点了仵作行人，着仰本地坊官人并坊厢里正，再三检验已了。郑屠家自备棺木盛殓，寄在寺院。一面叠成文案，一壁差人杖限缉捕凶身；原告人保领回家；邻佑杖断有失救应；房主人并下处邻舍，止得个不应。鲁达在逃，行开个海捕急递的文书，各路追捉；出赏钱一千贯，写了鲁达的年甲、贯址、形貌，到处张缉；一干人等疏放听候。郑屠家亲人，自去做孝，不在话下。</p>
<p>　　且说鲁达自离了渭州，东逃西奔，急急忙忙，却似：失群的孤雁，趁月明独自贴天飞；漏网的活鱼，乘水势翻身冲浪跃。不分远近，岂顾高低。心忙撞倒路行人，脚快有如临阵马。</p>
<p>　　这鲁提辖急急忙忙行过了几处州府，正是「逃生不避路，到处便为家」。自古有几般：「饥不择食，寒不择衣，慌不择路，贫不择妻。」鲁达心慌抢路，正不知投哪里去的是。一迷地行了半月之上，在路却走到代州雁门县。入得城来，见这市井闹热，人烟辏集，车马軿驰，一百二十行经商买卖，诸物行货都有，端的整齐。虽然是个县治，胜如州府。鲁提辖正行之间，不觉见一簇人众围住了十字街口看榜。但见：</p>
<p>　　扶肩搭背，交颈并头。纷纷不辨贤愚，扰扰难分贵贱。张三蠢胖，不识字只把头摇；李四矮矬，看别人也将脚踏。白头老叟，尽将拐棒拄髭须；绿鬓书生，却把文房抄款目。行行总是萧何法，句句俱依律令行。</p>
<p>　　鲁达看见众人看榜，挨满在十字路口，也钻在人丛里听时，鲁达却不识字，只听得众人读道：「代州雁门县依奉太原府指挥使司，该准渭州文字，捕捉打死郑屠犯人鲁达，即系经略府提辖。如有人停藏在家宿食，与犯人同罪；若有人捕获前来，或首告到官，支给赏钱一千贯文。──」鲁提辖正听到那里，只听得背后一个人大叫道：「张大哥，你如何在这里？」拦腰抱住，扯离了十字路口。</p>
<p>　　不是这个人看见了，横拖倒拽将去，有分教，鲁提辖剃除头发，削去髭须，倒换过杀人姓名，薅恼杀诸佛罗汉。直教禅杖打开危险路，戒刀杀尽不平人。毕竟扯住鲁提辖的是什人。且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_002/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_002/" class="post-title-link" itemprop="url">水浒传 - 第002回 王教头私走延安府 九纹龙大闹史家村</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-31 00:00:00" itemprop="dateCreated datePublished" datetime="2000-10-31T00:00:00+08:00">2000-10-31</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">第002回 王教头私走延安府 九纹龙大闹史家村</font></center></p>

<p>　　话说当时住持真人对洪太尉说道：「太尉不知，此殿中当初是祖老天师洞玄真人传下法符，嘱付道：『此殿内镇锁着三十六员天罡星，七十二座地煞星，共是一百单八个魔君在里面。上立石碑，凿着龙章凤篆天符，镇住在此。若还放他出世，必恼下方生灵。』如今太尉放他走了，怎生是好？」有诗为证：</p>
<p>　　千古幽扃一旦开，天罡地煞出泉台。自来无事多生事，本为禳灾却惹灾。<br>　　社稷从今云扰扰，兵戈到处闹垓垓。高俅奸佞虽堪恨，洪信从今酿祸胎。</p>
<p>　　当时洪太尉听罢，浑身冷汗，捉颤不住。急急收拾行李，引了从人，下山回京。真人并道众送官已罢，自回宫内，修整殿宇，起竖石碑，不在话下。</p>
<p>　　再说洪太尉在途中分付从人，教把走妖魔一节，休说与外人知道，恐天子知而见责。于路无话，星夜回至京师，进得汴梁城，闻人所说：「天师在东京禁院做了七昼夜好事，普施符箓，禳救灾病，瘟疫尽消，军民安泰。天师辞朝，乘鹤驾云，自回龙虎山去了。」洪太尉次日早朝，见了天子。奏说：「天师乘鹤驾云，先到京师，臣等驿站而来，才得到此。」仁宗准奏，赏赐洪信，复还旧职，亦不在话下。</p>
<p>　　后来仁宗天子在位共四十二年，晏驾，无有太子，传位濮安懿王允让之子，太宗皇帝的孙子，立帝号曰英宗。在位四年，传位与太子神宗。神宗在位一十八年，传位与太子哲宗。那时天下尽皆太平，四方无事。</p>
<p>　　且说东京开封府汴梁宣武军，一个浮浪破落户子弟，姓高，排行第二，自小不成家业，只好刺枪使棒，最是踢得好脚气毯。京师人口顺，不叫高二，却都叫他做高毬。后来发迹，便将气毬那字去了毛傍，添作立人，便改作姓高，名俅。这人吹弹歌舞，刺枪使棒，相扑顽耍，亦胡乱学诗、书、词、赋。若论仁、义、礼、智、信、行、忠、良，却是不会。只在东京城里城外帮闲。因帮了一个生铁王员外儿子使钱，每日三瓦两舍，风花雪月，被他父亲开封府里告了一纸文状，府尹把高俅断了二十脊杖，迭配出界发放。东京城里人民不许容他在家宿食。高俅无计奈何，只得来淮西临淮州，投奔一个开赌坊的闲汉，柳大郎，名唤柳世权。他平生专好惜客养闲人，招纳四方干隔涝汉子。高俅投托得柳大郎家，一住三年。</p>
<p>　　后来哲宗天子因拜南郊，感得风调雨顺，放宽恩大赦天下，那高俅在临淮州，因得了赦宥罪犯，思量要回东京。这柳世权却和东京城里金梁桥下开生药铺的董将士是亲戚，写了一封书札，收拾些人事盘缠，賫发高俅回东京，投奔董将士家过活。当时高俅辞了柳大郎，背上包裹，离了临淮州，迤逦回到东京，径来金梁桥下董生药家，下了这封信。董将士一见高俅，看了柳世权来书，自肚里寻思道：「这高俅我家如何安着得他！若是个志诚老实的人，可以容他在家出入，也教孩儿们学些好。他却是个帮闲的破落户，没信行的人；亦且当初有过犯来，被断配的人，旧性必不肯改。若留住在家中，倒惹得孩儿们不学好了，待不收留他，又撇不过柳大郎面皮。」当时只得权且欢天喜地，相留在家宿歇，每日酒食管待。住了十数日，董将士思量出一个路数，将出一套衣服，写了一封书简，对高俅说道：「小人家下萤火之光，照人不亮，恐后误了足下。我转荐足下与小苏学士处，久后也得个出身。足下意内如何？」高俅大喜，谢了董将士。董将士使个人将著书简，引领高俅，径到学士府内。门吏转报小苏学士，出来见了高俅，看了来书，知道高俅原是帮闲浮浪的人，心下想道：「我这里如何安着得他！不如做个人情，荐他去驸马王晋卿府里，做个亲随。人都唤他做『小王都太尉』，他便喜欢这样的人。」当时回了董将士书札，留高俅在府里住了一夜。次日，写了一封书呈，使个干人，送高俅去那小王都太尉处。</p>
<p>　　这太尉乃是哲宗皇帝妹夫，神宗皇帝的驸马。他喜爱风流人物，正用这样的人。一见小苏学士差人持书送这高俅来，拜见了，便喜。随即写回书，收留高俅在府内做个亲随。自此高俅遭际，在王都尉府中出入，如同家人一般。自古道：「日远日疏，日亲日近。」忽一日，小王都太尉庆诞生辰，分付府中安排筵宴，专请小舅端王。这端王乃是神宗天子第十一子，哲宗皇帝御弟，现掌东驾，排号九大王，是个聪明俊俏人物。这浮浪子弟门风帮闲之事，无一般不晓，无一般不会，更无一般不爱。即如琴、棋、书、画，无所不通，踢毯打弹，品竹调丝，吹弹歌舞，自不必说。当日王都尉府中，准备筵宴，水陆俱备。但见：</p>
<p>　　香焚宝鼎，花插金瓶。仙音院竞奏新声，教坊司频逞妙艺。水晶壶内，尽都是紫府琼浆；琥珀杯中，满泛着瑶池玉液。玳瑁盘堆仙桃异果，玻璃碗供熊掌驼蹄。鳞鳞脍切银丝，细细茶烹玉蕊。红裙舞女，尽随着象板鸾箫；翠袖歌姬，簇捧定龙笙凤管。两行珠翠立阶前，一派笙歌临座上。</p>
<p>　　且说这端王来王都尉府中赴宴，都尉设席，请端王居中坐定，都尉对席相陪。酒进数杯，食供两套，那端王起身净手，偶来书院里少歇，猛见书案上一对儿羊脂玉碾成的镇纸狮子，极是做得好，细巧玲珑。端王拿起狮子，不落手看了一回道：「好！」王都尉见端王心爱，便说道：「再有一个玉龙笔架，也是这个匠人一手做的，却不在手头。明日取来，一并相送。」端王大喜道：「深谢厚意，想那笔架，必是更妙。」王都尉道：「明日取出来，送至宫中便见。」端王又谢了。两个依旧入席，饮宴至暮，尽醉方散。端王相别回宫去了。</p>
<p>　　次日，小王都太尉取出玉龙笔架，和两个镇纸玉狮子，着一个小金盒子盛了，用黄罗包袱包了，写了一封书呈，却使高俅送去。高俅领了王都尉钧旨，将着两般玉玩器，怀中揣著书呈，径投端王宫中来。把门官吏转报与院公。没多时，院公出来问：「你是哪个府里来的人？」高俅施礼罢，答道：「小人是王驸马府中，特送玉玩器来进大王。」院公道：「殿下在庭心里和小黄门踢气球，你自过去。」高俅道：「相烦引进。」院公引到庭前，高俅看时，见端王头戴软纱唐巾，身穿紫绣龙袍，腰系文武双穗绦，把绣龙袍前襟拽缚扎起，揣在绦儿边。足穿一双嵌金线飞凤靴，三五个小黄门相伴着蹴气球。高俅不敢过去冲撞，立在从人背后伺候。也是高俅合当发迹，时运到来，那个气球腾地起来，端王接个不着，向人丛里直滚到高俅身边，那高俅见气球来，也是一时的胆量，使个鸳鸯拐，踢还端王。端王见了大喜，便问道：「你是什人？」高俅向前跪下道：「小的是王都尉亲随，受东人使令，赍送两般玉玩器来，进献大王，有书呈在此拜上。」端王听罢，笑道：「姐夫直如此挂心。」高俅取出书呈进上。端王开盒子看了玩器，都递与堂候官收了去。</p>
<p>　　那端王且不理玉玩器下落，却先问高俅道：「你原来会踢气球！你唤做什么？」高俅叉手跪覆道：「小的叫做高俅，胡乱踢得几脚。」端王道：「好！你便下场来踢一回耍。」高俅拜道：「小的是何等样人，敢与恩王下脚！」端王道：「这是『齐云社』 ，名为『天下圆』，但踢何伤？」高俅再拜道：「怎敢！」三回五次告辞，端王定要他踢，高俅只得叩头谢罪，解膝下场。才踢几脚，端王喝采。高俅只得把平生本事都使出来，奉承端王。那身分模样，这气球一似鳔胶粘在身上的。端王大喜，哪里肯放高俅回府去，就留在宫中过了一夜。次日，排个筵会，专请王都尉宫中赴宴。</p>
<p>　　却说王都尉当日晚不见高俅回来，正疑思间，只见次日门子报道：「九大王差人来传令旨，请太尉到宫中赴宴。」王都尉出来，见了那干人，看了令旨，随即上马，来到九大王府前，下马入宫，来见了端王。端王大喜，称谢两般玉玩器。入席饮宴间，端王说道：「这高俅踢得两脚好气球，孤欲索此人做亲随如何？」王都尉答道：「殿下既用此人，就留在宫中伏侍殿下。」端王欢喜，执杯相谢。二人又闲话一回，至晚席散。王都尉自回驸马府去；不在话下。</p>
<p>　　且说端王自从索得高俅做伴之后，就留在宫中宿食，高俅自此遭际端王，每日跟随，寸步不离。未及两个月，哲宗皇帝晏驾，无有太子，文武百官商议，册立端王为天子，立帝号曰徽宗，便是玉清教主微妙道君皇帝。登基之后，一向无事。忽一日，与高俅道：「朕欲要抬举你，但有边功，方可升迁，先教枢密院与你入名，只是做随驾迁转的人。」后来没半年之间，直抬举高俅做到殿帅府太尉职事。正是：</p>
<p>　　不拘贵贱齐云社，一味模棱天下圆。抬举高俅球气力，全凭手脚会当权。</p>
<p>　　且说高俅得做了殿帅府太尉，选拣吉日良辰，去殿帅府里到任。所有一应合属公吏衙将，都军监军，马步人等，尽来参拜，各呈手本，开报花名。高殿帅一一点过，于内只欠一名八十万禁军教头王进。半月之前，已有病状在官，患病未痊，不曾入衙门管事。高殿帅大怒，喝道：「胡说！既有手本呈来，却不是那厮抗拒官府，搪塞下官！此人即系推病在家，快与我拿来。」随即差人到王进家来，捉拿王进。</p>
<p>　　且说这王进却无妻子，只有一个老母，年已六旬之上。牌头与教头王进说道：「如今高殿帅新来上任，点你不着，军正司禀说染患在家，见有病患状在官。高殿帅焦躁，哪里肯信，定要拿你，只道是教头诈病在家，教头只得去走一遭。若还不去，定连累众小人了。」王进听罢，只得挨着病来。进得殿帅府前，参见太尉，拜了四拜，躬身唱个喏，起来立在一边。高俅道：「你那厮便是都军教头王升的儿子？」王进禀道：「小人便是。」高俅喝道：「这厮，你爷是街市上使花棒卖药的，你省的什么武艺？前官没眼，参你做个教头，如何敢小觑我，不伏俺点视！你托谁的势，要推病在家，安闲快乐！」王进告道：「小人怎敢，其实患病未痊。」高太尉骂道：「贼配军，你既害病，如何来得？」王进又告道：「太尉呼唤，安敢不来！」高殿帅大怒，喝令左右：「拿下，加力与我打这厮！」众多牙将都是和王进好的，只得与军正司同告道：「今日太尉上任，好日头，权免此人这一次。」高太尉喝道：「你这贼配军，且看众将之面，饶恕你今日，明日却和你理会。」王进谢罪罢，起来抬头看了，认得是高俅。出得衙门，叹口气道：「俺的性命，今番难保了。俺道是什么高殿帅，却原来正是东京帮闲的『圆社』高二。比先时曾学使棒，被我父亲一棒打翻，三四个月将息不起，有此之雠。他今日发迹，得做殿帅府太尉，正待要报雠，我不想正属他管。自古道：『不怕官，只怕管。』俺如何与他争得？怎生奈何是好？」回到家中，闷闷不已。对娘说知此事，母子二人抱头而哭。娘道：「我儿，三十六着，走为上着，──只恐没处走。」王进道：「母亲说得是，儿子寻思，也是这般计较。只有延安府老种经略相公镇守边庭，他手下军官，多有曾到京师的，爱儿子使枪棒，何不逃去投奔他们？那里是用人去处，足可安身立命。」正是：</p>
<p>　　用人之人，人始为用。恃己自用，人为人送。<br>　　彼处得贤，此间失重。若驱若引，可惜可痛。</p>
<p>　　当下娘儿两个商议定了。其母又道：「我儿，和你要私走，只恐门前两个牌军，是殿帅府拨来伏侍你的，他若得知，须走不脱。」王进道：「不妨。母亲放心，儿子自有道理措置他。」当下日晚未昏，王进先叫张牌入来，分付道：「你先吃了些晚饭，我使你一处去干事。」张牌道：「教头使小人哪里去？」王进道：「我因前日病患，许下酸枣门外岳庙里香愿，明日早要去烧炷头香。你可今晚先去分付庙祝，教他来日早些开庙门，等我来烧炷头香，就要三牲，献刘李王。你就庙里歇了等我。」张牌答应，先吃了晚饭，叫了安置，望庙中去了。</p>
<p>　　当夜子母二人，收拾了行李、衣服、细软、银两，做一担儿打挟了。又装两个料袋袱驼，拴在马上的。等到五更，天色未明，王进教起李牌，分付道：「你与我将这些银两，去岳庙里，和张牌买个三牲煮熟，在那里等候。我买些纸烛，随后便来。」李牌将银子望庙中去了。王进自去备了马，牵出后槽，将料袋袱驼搭上，把索子拴缚牢了，牵在后门外，扶娘上了马。家中粗重都弃了，锁上前后门，挑了担儿，跟在马后。趁五更天色未明，乘势出了西华门，取路望延安府来。</p>
<p>　　且说两个牌军，买了福物煮熟。在庙等到巳牌，也不见来。李牌心焦，走回到家中寻时，见锁了门，两头无路。寻了半日，并无有人，看看待晚，岳庙里张牌疑忌，一直奔回家来。又和李牌寻了一黄昏，看看黑了。两个见他当夜不归，又不见他老娘。次日，两个牌军又去他亲戚之家访问，亦无寻处。两个恐怕连累，只得去殿帅府首告：「王教头弃家在逃，子母不知去向。」高太尉见告，大怒道：「贼配军在逃，看那厮待走哪里去。 」随即押下文书，行开诸州各府，捉拿逃军王进。二人首告，免其罪责，不在话下。</p>
<p>　　且说王教头母子二人，自离了东京，免不得饥餐渴饮，夜住晓行，在路上一月有余。忽一日，天色将晚，王进挑着担儿，跟在娘的马后，口里与母亲说道：「天可怜见，惭愧了！我子母两个，脱了这天罗地网之厄。此去延安府不远了。高太尉便要差人拿我，也拿不着了。」子母两个欢喜，在路上不觉错过了宿头。走了这一晚，不遇着一处村坊，哪里去投宿是好？正没理会处。只见远远地林子里闪出一道灯光来。王进看了道：「好了，遮莫去那里陪个小心，借宿一宵，明日早行。」当时转入林子里来看时，却是一所大庄院，一周遭都是土墙，墙外却有二三百株大柳树。看那庄院，但见：</p>
<p>　　前通官道，后靠溪冈。一周遭青缕如烟，四下里绿阴似染。转屋角牛羊满地，打麦场鹅鸭成群。田园广野，负佣庄客有千人；家眷轩昂，女使儿童难计数。正是家有余粮鸡犬饱，户多书籍子孙贤。</p>
<p>　　当时王教头来到庄前，敲门多时，只见一个庄客出来。王进放下担儿，与他施礼。庄客道：「来俺庄上有什事？」王进答道：「实不相瞒：小人母子二人，贪行了些路程，错过了宿店。来到这里，前不巴村，后不巴店，欲投贵庄，借宿一宵，明日早行。依例拜纳房金，万望周全方便。」庄客道：「既是如此，且等一等，待我去问庄主太公。肯时，但歇不妨。」王进又道：「大哥方便。」庄客人去多时，出来说道：「庄主太公教你两个人来。」王进请娘下了马。王进挑着担儿，就牵了马，随庄客到里面打麦场上，歇下担儿，把马拴在柳树上。母子二人，直到草堂上来见太公。</p>
<p>　　那太公年近六旬之上，须发皆白，头戴遮尘暖帽，身穿直缝宽衫，腰系皂丝绦，足穿熟皮靴。王进见了便拜。太公连忙道：「客人休拜，你们是行路的人，辛苦风霜，且坐一坐。」王进母子两个叙礼罢，都坐定。太公问道：「你们是哪里来的？如何昏晚到此？」王进答道：「小人姓张，原是京师人。今来消折了本钱，无可营用，要去延安府投奔亲眷。不想今日路上贪行了些程途，错过了宿店，欲投贵庄，假宿一宵，来日早行。房金依例拜纳。」太公道：「不妨。如今世上人哪个顶着房屋走哩！你母子二位，敢未打火？」叫庄客安排饭来。没多时，就厅上放开条桌子，庄客托出一桶盘，四样菜蔬，一盘牛肉，铺放桌上。先烫酒来筛下。太公道：「村落中无甚相待，休得见怪。」王进起身谢道：「小人母子无故相扰，此恩难报。」太公道：「休这般说，且请吃酒。」一面劝了五七杯酒，搬出饭来。二人吃了，收拾碗碟。太公起身，引王进子母到客房里安歇。王进告道：「小人母亲骑的头口，相烦寄养，草料望乞应付，一并拜酬。」太公道：「这个不妨。我家也有头口骡马，教庄客牵出后槽，一发喂养。」王进谢了。挑那担儿，到客房里来。庄客点上灯火，一面提汤来洗了脚。太公自回里面去了。王进子母二人谢了庄客，掩上房门，收拾歇息。次日，睡到天晓，不见起来。庄主太公来到客房前过，听得王进子母在房里声唤。太公问道：「客官，天晓，好起了。」王进听得，慌忙出房来，见太公施礼，说道：「小人起多时了。夜来多多搅扰，甚是不当。」太公问道：「谁人如此声唤？」王进道：「实不相瞒太公说：老母鞍马劳倦，昨夜心痛病发。」太公道：「既然如此，客人休要烦恼，教你老母且在老夫庄上住几日。我有个医心疼的方，叫庄客去县里撮药来，与你老母亲吃。教他放心，慢慢地将息。」王进谢了。</p>
<p>　　话休絮繁，自此王进子母二人在太公庄上服药。住了五七日，觉得母亲病患痊了，王进收拾要行。当日因来后槽看马，只见空地上一个后生脱膊着，刺着一身青龙，银盘也似一个面皮，约有十八九岁，拿条棒在那里使。王进看了半晌，不觉失口道：「这棒也使得好了；只是有破绽，赢不得真好汉。」那后生听得大怒，喝道：「你是什么人？敢来笑话我的本事？俺经了七八个有名的师父，我不信倒不如你！你敢和我叉一叉么？」</p>
<p>　　说犹未了，太公到来，喝那后生：「不得无礼。」那后生道：「叵耐这厮笑话我的棒法。」太公道：「客人莫不会使枪棒？」王进道：「颇晓得些。敢问长上，这后生是宅上何人？」太公道：「是老汉的儿子。」王进道：「既然是宅内小官人，若爱学时，小人点拨他端正如何？」太公道：「恁地时，十分好。」便教那后生来拜师父。那后生哪里肯拜，心中越怒道：「阿爹，休听这厮胡说。若吃他赢得我这条棒时，我便拜他为师。」王进道：「小官人若是不当村时，较量一棒耍子。」那后生就空地当中，把一条棒使得风车儿似转，向王进道：「你来，你来，怕的不算好汉。」王进只是笑，不肯动手。太公道：「客官既是肯教小顽时，使一棒何妨。」王进笑道：「恐怕冲撞了令郎时，须不好看。」太公道：「这个不妨，若是打折了手脚，也是他自作自受。」王进道：「恕无礼。」去枪架上拿了一条棒在手里，来到空地上，使个旗鼓。那后生看了一看，拿条棒滚将入来，径奔王进。王进托地拖了棒便走，那后生轮着棒又赶入来。王进回身，把棒望空地里臂将下来。那后生见棒劈来，用棒来隔。王进却不打下来，将棒一掣，却望后生怀里直搠将来，只一缴，那后生的棒丢在一边，扑地望后倒了。王进连忙撇了棒，向前扶住道：「休怪，休怪。」</p>
<p>　　那后生爬将起来，便去旁边掇条凳子，纳王进坐，便拜道：「我枉自经了许多师家，原来不值半分。师父，没奈何，只得请教。」王进道：「我母子二人，连日在此搅扰宅上，无恩可报，当以效力。」太公大喜，教那后生穿了衣裳，一同来后堂坐下。叫庄客杀一只羊，安排了酒食果品之类，就请王进的母亲一同赴席。四个人坐定，一面把盏，太公起身劝了一杯酒，说道：「师父如此高强，必是个教头。小儿有眼不识泰山。」王进笑道：「奸不厮欺，俏不厮瞒，小人不姓张。俺是东京八十万禁军教头王进的便是。这枪棒终日搏弄。为因新任一个高太尉，原被先父打翻，今做殿帅府太尉，怀挟旧雠，要奈何王进。小人不合属他所管，和他争不得，只得子母二人逃上延安府，去投托老种经略相公处勾当。不想来到这里，得遇长上父子二位如此看待；又蒙救了老母病患，连日管顧，甚是不当。既然令郎肯学时，小人一力奉教。只是令郎学的，都是花棒，只好看，上阵无用，小人从新点拨他。」太公见说了，便道：「我儿，可知输了，快来再拜师父。」那后生又拜了王进。正是：</p>
<p>　　好为师患负虚名，心服应难以力争。只有胸中真本事，能令顽劣拜先生。</p>
<p>　　太公道：「教头在上，老汉祖居在这华阴县界，前面便是少华山。这村便唤做史家村，村中总有三四百家，都姓史。老汉的儿子从小不务农业，只爱刺枪使棒。母亲说他不得，呕气死了，老汉只得随他性子。不知使了多少钱财，投师父教他。又请高手匠人与他刺了这身花绣，肩臂胸膛总有九条龙，满县人口顺，都叫他做『九纹龙』史进。教头今日既到这里，一发成全了他亦好。老汉自当重重酬谢。」王进大喜道：「太公放心。既然如此说时，小人一发教了令郎方去。」自当日为始，食吃了酒食，留住王教头母子二人在庄上。史进每日求王教头点拨十八般武艺，一一从头指教。哪十八般武艺：</p>
<p>　　矛锤弓弩铳，鞭简剑链挝。斧铖并戈戟，牌棒与枪松。</p>
<p>　　话说这史进每日在庄上管待王教头母子二人，指教武艺。史太公自去华阴县中承当里正，不在话下。不觉荏苒光阴，早过半年之上，正是：</p>
<p>　　窗外日光弹指过，席间花影坐前移。一杯未进笙歌送，阶下辰牌又报时。</p>
<p>　　前后得半年之上，史进打这十八般武艺，从新学得十分精熟。多得王进尽心指教，点拨得件件都有奥妙。王进见他学得精熟了，自思：「在此虽好，只是不了。」一日想起来，相辞要上延安府去。史进哪里肯放，说道：「师父只在此间过了，小弟奉养你母子二人，以终天年，多少是好！」王进道：「贤弟，多蒙你好心，在此十分之好；只恐高太尉追捕到来，负累了你，不当稳便，以此两难。我一心要去延安府，投着在老种经略处勾当。那里是镇守边庭，用人之际，足可安身立命。」史进并太公苦留不住，只得安排一个筵席送行。托出一盘两个缎子，一百两花银谢师。次日，王进收拾了担儿，备了马，子母二人相辞史太公。王进请娘乘了马，望延安府路途进发。史进叫庄客挑了担儿，亲送十里之程，心中难舍。史进当时拜别了师父，洒泪分手，和庄客自回。王教头依旧自挑了担儿，跟着马，和娘两个，自取关西路里去了。</p>
<p>　　话中不说王进去投军役，只说史进回到庄上，每日只是打熬气力，亦且壮年，又没老小，半夜三更起来演习武艺，白日里只在庄后射弓走马。不到半载之间，史进父亲太公染病患症，数日不起。史进使人远近请医士看治，不能痊可，呜呼哀哉，太公殁了。史进一面备棺椁盛殓，请僧修设好事，追斋理七，荐拔太公。又请道士建立斋醮，超度升天，整做了十数坛好事功果道场；选了吉日良时，出丧安葬。满村中三四百史家庄户，都来送丧挂孝，埋殡在村西山上祖坟内了。史进家自此无人管业。史进又不肯务农，只要寻人使家生，较量枪棒。</p>
<p>　　自史太公死后，又早过了三四个月日。时当六月中旬，炎天正热。那一日，史进无可消遣，捉个交床，坐在打麦场边柳阴树下乘凉。对面松林透过风来，史进喝采道：「好凉风！」正乘凉哩，只见一个人探头探脑，在那里张望。史进喝道：「作怪！谁在那里张俺庄上？」史进跳起身来，转过树背后，打一看时，认得是猎户「摽兔」李吉。史进喝道：「李吉，张我庄内做什么？莫不来相脚头？」李吉向前声喏道：「大郎，小人要寻庄上矮丘乙郎吃碗酒，因见大郎在此乘凉，不敢过来冲撞。」史进道：「我且问你：往常时，你只是担些野味，来我庄上卖，我又不曾亏了你，如何一向不将来卖与我？敢是欺负我没钱？」李吉答道：「小人怎敢？一向没有野味，以此不敢来。」史进道：「胡说！偌大一个少华山，恁地广阔，不信没有个獐儿兔儿！ 」李吉道：「大郎原来不知：如今近日上面添了一伙强人，扎下一个山寨，在上面聚集着五七百个小喽啰，有百十匹好马。为头那个大王，唤做『神机军师』朱武，第二个唤做『跳涧虎』陈达，第三个唤做『白花蛇』杨春。这三个为头，打家劫舍，华阴县里禁他不得，出三千贯赏钱召人拿他，谁敢上去惹他？因此上小人们不敢上山打捕野味，哪讨 卖？」史进道：「我也听得说有强人，不想那厮们如此大弄，必然要恼人。李吉，你今后有野味时，寻些来。」李吉唱个喏，自去了。</p>
<p>　　史进归到厅前，寻思：「这厮们大弄，必要来薅恼村坊。──既然如此，──」便叫庄客拣两头肥水牛来杀了，庄内自有造下的好酒，先烧了一陌顺溜纸，便叫庄客去请这当村里三四百史家庄户，都到家中草堂上序齿坐下，教庄客一面把盏劝酒。史进对众人说道：「我听得少华山上有三个强人，聚集着五七百小喽啰，打家劫舍，这厮们既然大弄，必然早晚要来俺村中啰唣。我今特请你众人来商议，倘若那厮们来时，各家准备。我庄上打起梆子，你众人可各执枪棒，前来救应。你各家有事，亦是如此。递相救护，共保村坊。如若强人自来，都是我来理会。」众人道：「我等村农，只靠大郎做主。梆子响时，谁敢不来？」当晚众人谢酒，各自分散，回家准备器械。自此史进修整门户墙垣，安排庄院，设立几处梆子，拴束衣甲，整顿刀马，提防贼寇，不在话下。</p>
<p>　　且说少华山寨中三个头领，坐定商议，为头的「神机军师」朱武，那人原是定远人氏，能使两口双刀，虽无十分本事，却精通阵法，广有谋略，有八句诗单道朱武好处：</p>
<p>　　道服裁棕叶，云冠剪鹿皮。脸红双眼俊，面白细髯垂。<br>　　阵法方诸葛，阴谋胜范蠡。华山谁第一，朱武号神机。</p>
<p>　　第二个好汉姓陈，名达，原是邺城人氏，使一条出白点钢枪，亦有诗赞道：<br>　　力健声雄性粗卤，丈二长枪撒如雨。邺中豪杰霸华阴，陈达人称跳涧虎。</p>
<p>　　第三个好汉姓杨，名春，蒲州解良县人氏，使一口大杆刀。亦有诗赞道：<br>　　腰长臂瘦力堪夸，到处刀锋乱撒花。鼎立华山真好汉，江湖名播白花蛇。</p>
<p>　　当日朱武却与陈达、杨春说道：「如今我听知华阴县里出三千贯赏钱，召人捉我们。诚恐来时，要与他厮杀。只是山寨钱粮欠少，如何不去劫掳些来，以供山寨之用。聚积些粮食在寨里，防备官军来时，好和他打熬。」「跳涧虎」陈达道：「说得是。如今便去华阴县里，先问他借粮，看他如何。」「白花蛇」杨春道：「不要华阴县去，只去蒲城县，万无一失。」陈达道：「蒲城县人户稀少，钱粮不多，不如只打华阴县，那里人民丰富，钱粮广有。」杨春道：「哥哥不知，若去打华阴县时，须从史家村过。那个「九纹龙」史进是个大虫，不可去撩拨他。──他如何肯放我们过去？」陈达道：「兄弟好懦弱！一个村坊过去不得，怎地敢抵敌官军？」杨春道：「哥哥不可小觑了他，那人端的了得。」朱武道：「我也曾闻他十分英雄，说这人真有本事，兄弟休去罢。」陈达叫将起来，说道：「你两个闭了鸟嘴！长别人志气，灭自己威风。他只是一个人，须不三头六臂，我不信。」喝叫小喽啰：「快备我的马来。如今便去先打史家庄，后取华阴县。」朱武、杨春再三谏劝，陈达哪里肯听！随即披挂上马，点了一百四五十小喽啰，鸣锣擂鼓下山，望史家村去了。</p>
<p>　　且说史进正在庄前整制刀马，只见庄客报知此事。史进听得，就庄上敲起梆子来。那庄前庄后，庄东庄西，三四百史家庄户，听得梆子响，都拖枪拽棒，聚起三四百人，一齐都到史家庄上。看了史进头戴一字巾，身披朱红甲，上穿青锦袄，下着抹绿靴，腰系皮搭膊，前后铁掩心，一张弓，一壶箭，手里拿一把三尖两刃，四窍八环刀。庄客牵过那匹火炭赤马。史进上了马，绰了刀，前面摆着三四十壮健的庄客，后面列着八九十村蠢的乡夫。各史家庄户，都跟在后头，一齐呐喊，直到村北路口。</p>
<p>　　那少华山陈达引了人马，飞奔到山坡下，便将小喽啰摆开。史进看时，见陈达头戴干红凹面巾，身披裹金生铁甲，上穿一领红衲袄，脚穿一对吊墩靴，腰系七尺攒线搭膊，坐骑一匹高头白马，手中横着丈八点钢矛。小喽啰两势下呐喊，二员将就马上相见。</p>
<p>　　陈达在马上看着史进，欠身施礼。史进喝道：「汝等杀人放火，打家劫舍，犯著迷天大罪，都是该死的人。你也须有耳朵，好大胆！直来太岁头上动土！」陈达在马上答道：「俺山寨里欠少些粮食，欲往华阴县借粮，经由贵庄，假一条路，并不敢动一根草，可放我们过去，回来自当拜谢。」史进道：「胡说！俺家现当里正，正要来拿你这伙贼。今日倒来经由我村中过，却不拿你，倒放你过去，本县知道，须连累于我。」陈达道：「『四海之内，皆兄弟也』，相烦借一条路。」史进道：「什么闲话！我便肯时，有一个不肯，你问得他肯便去。」陈达道：「好汉，教我问谁？」史进道：「你问得我手里这口刀肯，便放你去。」陈达大怒道：「赶人不要赶上，休得要逞精神！」史进也怒，轮手中刀，骤坐下马，来战陈达。陈达也拍马挺枪，来迎史进。两个交马，但见：</p>
<p>　　一来一往，一上一下。一来一往，有如深水戏珠龙；一上一下，却似半岩争食虎。九纹龙忿怒，三尖刀只望顶门飞；跳涧虎生嗔，丈八矛不离心坎刺。好手中间逞好手，红心里面夺红心。</p>
<p>　　史进、陈达两个斗了多时，史进卖个破绽，让陈达把枪望心窝里搠来，史进却把腰一闪，陈达和枪攧入怀里来，史进轻舒猿臂，款扭狼腰，只一挟，把陈达轻轻摘离了嵌花鞍，款款揪住了线搭膊，只一丢，丢落地，那匹战马拨风也似去了。史进叫庄客将陈达绑缚了，众人把小喽啰一赶都走了。史进回到庄上，将陈达绑在庭心内柱上，等待一发拿了那两个贼首，一并解官请赏。且把酒来赏了众人，教且权散。众人喝采，不枉了史大郎如此豪杰。</p>
<p>　　休说众人欢喜饮酒，却说朱武、杨春两个，正在寨里猜疑，捉摸不定，且教小喽啰再去打听消息。只见同去的人牵着空马，奔到山前，只叫道：「苦也！陈家哥哥不听二位哥哥所说，送了性命。」朱武问其缘故，小喽啰备说交锋一节，怎当史进英雄！朱武道：「我的言语不听，果有此祸。」杨春道：「我们尽数都去，与他死拼如何？」朱武道：「亦是不可。他尚自输了，你如何拼得他过？我有一条苦计，若救他不得，我和你都休。」杨春问道：「如何苦计？」朱武附耳低言说道：「只除恁地。──」杨春道：「好计！我和你便去，事不宜迟。」</p>
<p>　　再说史进正在庄上忿怒未消，只见庄客飞报道：「山寨里朱武、杨春自来了。」史进道：「这厮合休，我教他两个一发解官。快牵马过来。」一面打起梆子，众人早都到来。史进上了马，正待出庄门，只见朱武、杨春步行，已到庄前。两个双双跪下，擎着两眼泪。史进下马来喝道：「你两个跪下如何说？」朱武哭道：「小人等三个，累被官司逼迫，不得已上山落草，当初发愿道：『不求同日生，只愿同日死。』虽不及关张、刘备的义气，其心则同。今日小弟陈达不听好言，误犯虎威，已被英雄擒捉在贵庄，无计恳求，今来一径就死，望英雄将我三人，一发解官请赏，誓不皱眉。我等就英雄手内请死，并无怨心。」史进听了，寻思道：「他们直恁义气。我若拿他去解官请赏时，反教天下好汉们耻笑我不英雄。自古道：『大虫不吃伏肉。』」史进便道：「你两个且跟我进来。」朱武、杨春并无惧怯，随了史进，直到后厅前跪下，又教史进绑缚。史进三回五次叫起来，他两个哪里肯起来。惺惺惜惺惺，好汉识好汉。史进道：「你们既然如此义气深重，我若送了你们，不是好汉。我放陈达还你如何？」朱武道：「休得连累了英雄，不当稳便，宁可把我们去解官请赏。」史进道：「如何使得？──你肯吃我酒食么？」朱武道：「一死尚然不惧，何况酒肉乎？」有诗为证：</p>
<p>　　姓名各异死生同，慷慨偏多计较空。只为衣冠无义侠，遂令草泽见奇雄。</p>
<p>　　当时史进大喜，解放陈达，就后厅上座，置酒设席，管待三人。朱武、杨春、陈达拜谢大恩。酒至数杯，少添春色。酒罢，三人谢了史进，回山去了。史进送出庄门，自回庄上。</p>
<p>　　却说朱武等三人归到寨中坐下，朱武道：「我们不是这条苦计，怎得性命在此？虽然救了一人，却也难得史进为义气上，放了我们。过几日备些礼物送去，谢他救命之恩。」话休絮繁。过了十数日，朱武等三人收拾得三十两蒜条金，使两个小喽啰，乘月黑夜送去史家庄上，当夜初更时分，小喽啰敲门，庄客报知史进，史进火急披衣，来到庄前，问小喽啰：「有什话说？」小喽啰道：「三个头领再三拜覆：特地使小校进些薄礼，酬谢大郎不杀之恩，不要推却，望乞笑留。」取出金子，递与史进。初时推却，次后寻思道：「既然好意送来，受之为当。」叫庄客置酒，管待小校吃了半夜酒，把些零碎银两，赏了小校，回山去了。又过半月有余，朱武等三人在寨中商议掳掠得一串好大珠子，又使小喽啰连夜送来史家庄上。史进受了，不在话下。</p>
<p>　　又过了半月，史进寻思道：「也难得这三个敬重我，我也备些礼物回奉他。」次日，叫庄客寻个裁缝，自去县里买了三疋红锦，裁成三领锦袄子；又拣肥羊，煮了三个，将大盒子盛了，委两个庄客去送。史进庄上，有个为头的庄客王四，此人颇能答应官府，口舌利便，满庄人都叫他做「赛伯当。」史进教他同一个得力庄客，挑了盒担，直送到山下。小喽啰问了备细，引到山寨里，见了朱武等三个头领，大喜，受了锦袄子，并肥羊酒礼，把十两银子，赏了庄客。每人吃了十数碗酒，下山回归庄内，见了史进，说道：「山上头领，多多上覆。」史进自此常常与朱武等三人往来，不时间，只是王四去山寨里送物事，不则一日。寨里头领也频频地使人送金银来与史进。</p>
<p>　　荏苒光阴，时遇八月中秋到来。史进要和三人说话，约至十五夜，来庄上赏月饮酒。先使庄客王四，赍一封请书，直去少华山上，请朱武、陈达、杨春来庄上赴席。王四驰书径到山寨里，见了三位头领，下了来书。朱武看了大喜，三个应允，随即写封回书，赏了王四五两银子，吃了十来碗酒。王四下得山来，正撞着时常送物事来的小喽啰，一把抱住，哪里肯放。又拖去山路边村酒店里，吃了十数碗酒。王四相别了回庄，一面走着，被山风一吹，酒却涌上来，踉踉跄跄，一步一攧。走不到十里之路，见座林子，奔到里面，望着那绿茸茸莎草地上扑地倒了。原来「摽兔」李吉，正在那山坡下张兔儿，认得是史家庄上王四，赶入林子里来扶他，哪里扶得动！只见王四搭膊里突出银子来，李吉寻思道：「这厮醉了，哪里讨得许多！何不拿他些？」也是天罡星合当聚会，自然生出机会来。李吉解那搭膊，望地下只一抖，那封回书和银子都抖出来。李吉拿起，颇识几字，将书拆开看时，见上面写着少华山朱武、陈达、杨春，中间多有兼文带武的言语，却不识得，只认得三个名字。李吉道：「我做猎户，几时能够发迹，算命道我今年有大财，却在这里。华阴县里现出三千贯赏钱，捕捉他三个贼人。叵耐史进那厮，前日我去他庄上寻矮丘乙郎，他道我来相脚头屣盘，你原来倒和贼人来往！」银子并书都拿去了，望华阴县里来出首。</p>
<p>　　却说庄客王四，一觉直睡到二更，方醒觉来，看见月光微微照在身上，吃了一惊。跳将起来，却见四边都是松树。便去腰里摸时，搭膊和书都不见了。四下里寻时，只见空搭膊在莎草地上。王四只管叫苦，寻思道：「银子不打紧，这封回书，却怎生好？正不知被甚人拿去了？」眉头一纵，计上心来，自道：「若向去庄上说脱了回书，大郎必然焦躁，定是赶我出去，不如只说不曾有回书，哪里查照。」计较定了，飞也似取路归来庄上，却好五更天气。史进见王四回来，问道：「你缘何方才归来？」王四道：「托主人福荫，寨中三个头领都不肯放，留住王四吃了半夜酒，因此回来迟了。」史进又问：「曾有回书否？」王四道：「三个头领要写回书，却是小人道：『三位头领既然准来赴席，何必回书？小人又有杯酒，路上恐有些失支脱节，不是耍处。』」史进听了大喜，说道：「不枉了诸人叫做『赛伯当』，真个了得。」王四应道：「小人怎敢差迟，路上不曾住脚，一直奔回庄上。」史进道：「既然如此，教人去县里买些果品，案酒伺候。」</p>
<p>　　不觉中秋节至，是日晴明得好。史进当日分付家中庄客，宰了一腔大羊，杀了百十个鸡鹅，准备下酒食筵宴。看看天色晚来，怎见得好个中秋，但见：</p>
<p>　　午夜初长，黄昏已半，一轮月挂如银。冰盘如昼，赏玩正宜人。清影十分圆满，桂花玉兔交馨。帘栊高卷，金杯频劝酒，欢笑贺升平。年年当此节，酩酊醉醺醺。莫辞终夕饮，银汉露华新。</p>
<p>　　且说少华山上朱武、陈达、杨春三个头领，分付小喽啰看守寨栅，只带三五个做伴，将了朴刀，各跨口腰刀，不骑鞍马，步行下山，径来到史家庄上。史进接着，各叙礼罢，请入后园，庄内已安排下筵宴。史进请三位头领上坐，史进对席相陪，便叫庄客把前后庄门拴了。一面饮酒，庄内庄客，轮流把盏，一边割羊劝酒。酒至数杯，却早东边推起那轮明月，但见：</p>
<p>　　桂花离海峤，云叶散天衢。彩霞照万里如银，素魄映千山似水。影横旷野，惊独宿之乌鸦；光射平湖，照双栖之鸿雁。冰轮展出三千里，玉兔平吞四百州。</p>
<p>　　史进正和三个头领在后园饮酒，赏玩中秋，叙说旧话新言，只听得墙外一声喊起，火把乱明。史进大惊，跳起身来分付：「三位贤友且坐，待我去看。」喝叫庄客：「不要开门！」掇条梯子，上墙打一看时，只见是华阴县县尉在马上，引着两个都头，带着三四百士兵，围住庄院。史进和三个头领只管叫苦，外面火把光中，照见钢叉、朴刀、五股叉、留客住，摆得似麻林一般。两个都头口里叫道：「不要走了强贼。」</p>
<p>　　不是这伙人来捉史进，并三个头领，有分教，史进先杀了一两个人，结识了十数个好汉，直使天罡地煞，一齐相会。直教芦花深处屯兵士，荷叶阴中治战船。毕竟史进与三个头领怎地脱身，且听下回分解。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_001/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_001/" class="post-title-link" itemprop="url">水浒传 - 第001回 张天师祈禳瘟疫 洪太尉误走妖魔</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-30 00:00:00" itemprop="dateCreated datePublished" datetime="2000-10-30T00:00:00+08:00">2000-10-30</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <blockquote>
<p>《水浒传》是一部长篇英雄传奇，是中国古代长篇小说的代表作之一。</p>
</blockquote>
          <!--noindex-->
            <div class="post-button">
              <a class="btn" href="/%E5%8F%A4%E4%BB%A3%E5%B0%8F%E8%AF%B4/%E6%B0%B4%E6%B5%92%E4%BC%A0/%E6%B0%B4%E6%B5%92%E4%BC%A0_001/#more" rel="contents">
                阅读全文 &raquo;
              </a>
            </div>
          <!--/noindex-->
        
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_08/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_08/" class="post-title-link" itemprop="url">夜雨秋灯录 - 卷八</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-29 00:00:00" itemprop="dateCreated datePublished" datetime="2000-10-29T00:00:00+08:00">2000-10-29</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">01 ‧ 刑房吏</font></center></p>

<p>　　扬州秦封翁，名愚，字不愚。为甘泉刑房吏。公门中称老斲轮，而性最柔善廉介，不妄取乡愚财，年五十，犹空囊无一钱。娶妻某氏，亦慈祥婉淑，年与同，无子嗣。所居漱隘近市，外仅小客座，环树案犊架，寥寥几案，供小吏缮册而已缄印。后生计益拙，时届除夕，顾瓮无米，灶无烟。夫人暗拔头上钗付质库，稍经营岁朝所需者。翁不知也，攒眉整额坐厅事，颇以贫为虑，空拳怒搏，无术送穷。忽闻剥啄声，启扉，一客贸贸然入，后随小僮，肩负布囊，累累甚重。素未谋面，心异之。客揖而后坐，遽问曰：“公秦翁乎？”曰：“然。”转询姓氏乡贯，客约略对。坐少时，翁蓦忆客之面目衣冠，似曾与茶社中迭见之，而未一晤语，计来扬已年馀矣。遂问客远来何见教，客曰：“翁掌刑科，闻有某年某事某卷宗，当储于灜第，有之乎？”翁袖出小折，阅移时，曰：“有。”客曰：“能赐一观乎？”曰：“检而后得，须破半日闲。”客曰：“素知翁长者，礼绝苞苴，然岁暮亦当需孔方，请以此卷见赐，愿奉千金为长者寿。”倾囊出朱提，堆案头粲粲如雪。曰：“此五百两，其半请俟检出，当携奉祇领。”翁曰：“诺。”客揖与约，谆切至再，携僮去。翁掩关对银，心计曰：“是何要案，值得如许？”启𫔎照册目检出，移几就檐晷阅之。盖国初时扬人某某，曾为吴三桂胁从；吴灭，其子孙逃至皖，变姓名；国家诛吴党，当道者劄甘泉令访其子孙，已切结报无后。仍有种种，均于其子孙大不便。翁阅至此，恍然曰：“此讼徒也，必与其子孙有深隙，意购此卷去，族灭一门，不堪设想。欲得巨金度岁，则必坏阴隲，欲得阴隲无亏，则必反其金。”意不决，置卷于几，往来厅事，甚踌躇。夫人出，见金与册，呼翁询颠末。不答。又视其蹀躞倘恍，遽揽其祛而婉导曰：“夫子何必尔，贫常事也。钱多则起居动静从扩；钱少则日用礼仪从简。况年年今日不过如是，乌言‘得过且过’，夫子不闻乎？”翁曰：“钱不难致，几上非耶！顾取之不易耳。”言已，掷册付夫人阅。己复往来小步，目视地，更犹豫。夫人本闺秀，览毕，惊曰：“此何物事，奈何以铜臭丧人？是阿堵必卷值无疑矣。夫子不决，妾为决之。”</p>
<p>　　即取香炉馀烬，拉杂摧烧，灰飞焰起。翁视之，拍掌喜曰：“妙哉，吾心至此始定。顾堂堂须眉，不及巾帼之决断，何哉？”相与欢喜赞叹。少顷，客又资五百金来索翁卷，翁诡作懊恼状，曰：“仆命薄，不能享千金，遍搜觅无迹，想久为鼠子啮去矣。”客见几上灰，大愕曰：“休矣！仆仆邗江，仅落得饱看二分明月耳。”携前金懊丧去。翁掩扉诣内，视折脚挡中已煮香酝，案头薄有肴果，神前小具香烛，始知夫人已暗为摒挡，大喜。夫人曰：“非妾不欲富，顾一对老夫妻，合之已百岁，尚欲此傥来者干神怒何为？”翁甚以为然。酬神毕，对酌就寝。翁梦中仿佛见一金甲神峨冠吉莫靴，彩云缕缕，侍从甚都。手捧金元宝，大如斗，曰：“上帝鉴汝廉，以天储正晌与尔，从此敌邓尉、石家矣。”翁笑曰：“非仆愿也。”神大诧曰：“个男子癫耶？坐视金穴铜山若敝屣，然则有范丹癖乎？”翁不语。侍从曰：“且去，不与若较，是真穷骨头。”神果去。少顷，又一朱衣神，白须浩浩，手捧冠带与翁曰：“上帝鉴汝善，以此与汝，可以为民牧，免作刀笔小吏。”翁曰：“非我愿也。”神曰：“若以尔不事呫哔耶？近今目不识丁，援例者亦能拾青紫，奚必毛锥子，始为敲门砖？”翁不语。神曰：“尔舍此机会，则盖棺时犹一识字农，后宁不悔乎？”神后一美人捧翟茀笑曰：“渠欲学严子陵高蹈，任他穷饿煞，去休。”神果去。少顷，听云中笙歌隐隐，香风四流，芝葆羽旄，垂如云锦，一羽衣美人，控麒麟至，随侍者如王子登、魏寒簧、许飞琼之流，怀中一甯馨儿，肤洁白如玉，冠金束发，颈上金葳蕤，眉目妍丽。美人未及语，翁见之，喜曰：“嘻！若得此小娇生，万事足矣。”美人笑曰：“天上仙人习静，怕听呱呱啼，且寄翁家，好否？”翁起攫入怀，爱不忍舍。美人策麟倏升紫霄。翁正愕胎，忽怀中儿大啼，心惊，顿晤，黄粱也。视晨光已动，左右邻舍已敬神鸣爆竹，不能寝，呼夫人告梦中事，甫述却冠带，夫人笑曰：“怀中儿几几爱煞老奴。”大骇，盖夫人同梦也。</p>
<p>　　扬俗，清晨忌言梦。顷正元旦，邻家仅隔一苇壁，闻夫妇言，唾骂之。不敢语。寒催腊去，春气融融，二月夫人信水复来，一索而得。是年翁觉遇事皆如愿，境亦渐亨，修葺所居宅。嘉平月，夫人果产子，嘤嘤堕地。视之，梦中英物也。遂名曰“梦玉。”翁喜曰：“不图老蚌能产明珠。”由是益修持。梦玉慧美善读，某太守见而爱之，招伴公子读。</p>
<p>　　十一龄即冠童子军，十九入词林，太守以女妻之。时太翁太母已古稀，均矍铄。翁犹充刑房吏，甘泉令延入，慰之曰：“公封翁矣，不必再为案牍劳形，请削其名。”翁稽首曰：“某非恋栈者，不过在公门中多一年，多积一点德遗子孙。”令曰：“翁之心已达九重天，毋过泥。”立命以己之蓝舆鼓乐送归第。</p>
<p>　　懊侬氏曰：君子佩玦，所以决疑也。古今来多少忠臣孝子一朝失足，千古怀羞者，皆临时狐疑，苦无决断耳。谚云：“公门好修行。”老斲轮岂不习闻？所奇者夫人之一炬也。柏子同焚，兰花入梦，报应之捷，如影随形，可喜亦复司惧。</p>
<hr>

<p><center><font color="teal" size="+1">02 ‧ 塑少陵像</font></center></p>

<p>　　桃源捕厅吕君云：四川制台某公，修葺百花洲草堂寺。其中向有泥身肖杜少陵像，貌理俗，且倾圯，公欲葺而新之，捐通省官员廉银醵万金。台榭廊房，顿更旧创。惟塐师肖少陵像落成后，成都太守某公请公拈香，公见之即怒曰：“此何足为子美先生像！益毁之更塑。”工云：“吾辈非读书人，至神佛鬼判，仅就前人所肖者依样画葫芦，犹觉仿佛，若欲得少陵真面目，吾恐刘銮复生，亦浑不似。”太守曰：“尔试更之。”十馀更，公见之均不能称其意。问当作何状？曰：“吾亦说不出，惟若所肖非富贵气，即尘俗气与枯瘠气，终不足为忠君爱国者写照也。益再更之。”塐师术穷，弃垩具却走。</p>
<p>　　太守遍招募，得十数人，皆川中肖像称巨擘者。肖之不成，停工年馀。忽有某先生来应募。问其人，则儒生久困场屋者，曾睹塐师抟沙为神像，羡之，以其法作睡嵇康，颇佳。由此考究精进，近为里人撚小像糊口。太守召入与语，大悦。谕肖己像，长五寸馀，红衣坐小楠木龛中，执麈尾披纱帻，作维摩居士状。太守呼家人详视，无不失笑，盖酷似也。翌晨送之草堂，某先生嘱人尽散，闭其门，趺坐两三日无声息，忽大叫跃起，三日毕其工。太守来详审，觉与前所肖者果不同，然终不知如制台意否。姑入告，制台问：“肖者何人？”曰：“乡里人耳。”制笑曰：“不知牛鬼蛇神作何恶状？”曰：“公试往阅可乎？”制台亲诣寺，甫至阶砌，一仰视，遽呼曰：“得之矣！”急趋入，伏地叩曰：“是真饭颗山头戴笠真容也！”召某先生入，则一龙钟老布衣。问何术之神？曰：“某亦不知少陵像若何，但由幼至壮且老，惟熟读浣花诗集，读野哭长搀诸句，往往掩卷深思，泪涔涔下，积思既深，又往往寤寐中见有白皙长须者立几案间。是像也，即梦中人耳。”</p>
<p>　　制台大人为文，勒石记其事，厚遗某，且与东官，不受。时于寮吏中荐撚小像。某由此大富，子孙读书成进士，己迭邀诰典称封君矣。</p>
<p>　　懊侬氏曰：浣花翁诗卷长留，岂精灵尚在天地间乎？积思既深，鬼神来告，精诚所结，声气相通。大之则圣人于羹墙见舜，弹琴见文王，梦寐见周公。小之即如某先生之塑少陵像是也。江南刘庄场关帝庙圣像，为天下第一。里之人召塑工肖周将军像，不克肖。一日，有渔翁，拳须赤足，斗笠短衣，两臂努筋露骨，风采不凡，来庙告工曰：“汝曷若依我样肖将军乎？”工异之，即照摹成，而渔翁忽不见。又山东衮州府息马地所奉圣像，闻为前明鲁王梦中所见者，盖帝护王驾到此。工之肖像也，事与刘庄大同小异。</p>
<hr>

<p><center><font color="teal" size="+1">03 ‧ 血炬照银</font></center></p>

<p>　　邹雒生云：咸丰十年，粤逆陷杭州，多藉世家第宅为伪王府。有一第极宏敞，前明宰相钱坤之故第也。子孙式微，第已数易主，惟正厅阁老匾屹然尚在。一贼居而恶之，毁额为薪，忽有小铜匣锵然随之堕，封𫔎甚固。启视，中备小帐簿一本，端楷书某房窖银若干两，某屋窖金若干两，距地若干尺，崇祯某年月日志。皆钱相国笔。贼目按簿掘之，得金百余万，凶焰益炽。</p>
<p>　　噫！钱相国为子孙百年计，虑其困穷，宅纵售而匾决不售。讵知二百年后为贼助晌乎？当崇祯朝烽烟四起，国帑空虚，不思以此献君上，而藏之遗子孙，忍视有甲申之变，则钱之为宰相者可知矣。因思贼扰吾皖之惨，尤胜于他郡，焚烧奸掠外，首重挖窖。虽千年古窖，子若孙不能知，居是宅者不能知，而贼能知之，余常不解其故。后有自贼中逋出者云：其法用人血染料豆喂马，久之则眼赤，见人咆哮思啮。用人血染藤苇作炬，燃以照屋，屋若有古窖，火即宛曲向地直钻，就钻处掘之，必得。盖人性好阿堵，故血炬灵妙若是。</p>
<p>　　吾谓钱阁老即不藏此簿于匾内，而朱提百万亦绝无能漏网者。噫嘻！窖藏者何其愚也！遗安遗危，一语能令守财虏猛省否？</p>
<p>　　懊侬氏曰：银从艮，钱从戈，杀人之物，生死以之，亦何其愚！</p>
<hr>

<p><center><font color="teal" size="+1">04 ‧ 玉蟾蜍</font></center></p>

<p>　　江南祁秀才名篪，其父官陕之甘泉令，携之署，司笔札。幼聘吴氏女，未娶也。偶游碧鸡观，遇道士，赠一玉蟾蜍，曰：“郎但佩之，除不祥，露则不灵。”受而赠以金，不顾，一笑去。明年，年十九，其父遣回籍迎娶，而后来因第宅空，以函与之，嘱就堂伯家暂栖迟。比回，堂伯某翁甚喜，伯母尤爱怜，留住且代经营婚务。某翁生子磐、胞侄鼗，均将冠未娶，塾中就傅读，晚即抱书回，亦乐与篪互言笑。</p>
<p>　　伯母以西厢供篪权下榻，遣脾纤纤伺左右。月余，届吉期，鼓乐蓝舆送新郎入就甥馆。而篪颇懒于去赘入吴宅，礼成甫三日，即潜回看伯母，日下舂始行。十日后径回，仍就西厢宿，遣之去，复来。询若何？泫然曰：“儿恋伯母，若婴儿恋乳哺耳。”月馀遣回陕，不应。其父书迭来催，伯父将怒叱，始怏怏携新妇去。临行，仆夫车马在道途，而篪犹对长者洒泪，即对仆妪亦凄惶。人不知何以故，反怜其孺慕真耳。去后更垆箑，纤纤独居，忽皤腹若孕。顾纤纤貌虽妍丽，从不与人苟言笑，且某翁御家严，独心赏纤纤端正，二老睹其状疑之，倩医者诊之，曰：“喜脉动，孕也。”翁大怒，疑询其子磐，挞责不承。复询侄鼗，笑曰：“阮咸曾盗姑家婢，陈平且盗嫂，此亦大不了事。若翁必疑儿，何不以婢子见赐。”翁曰：“如刁奴言，婢孕绝不干尔事。”穷洁磐，惟窘急呼冤，欲觅死，翁始罢。夫人悄问纤纤，亦不承，但云不知何以故。越月馀，竟产。举之，男也。翁欲弃委巷，夫人不忍，裹以襁褓，送之育婴堂与保母乳，暗施钱五十千，为儿衣食费。</p>
<p>　　翁问讯，即以弃对，且朂儿与家人勿泄，勿外扬。而纤纤由是为人所不齿，毁盛妆，操贱役，蓬头垢面，虽苦，无怨言。磐兄弟觌面，辄加毒詈。忽戚人乐生名白者，风雅士，偶自福建回，馆翁家，见纤纤若甚怜惜。私询磐，磐对以曾孕私儿，是下贱也。翌晨，婉致翁，愿下聘纳纤纤为小星。翁告夫人，颇称意，遂却聘即命携去。</p>
<p>　　纤纤临行向夫人涕泣拜曰：“儿受夫人恩，杀身不能言报。”袖出玉蟾蜍奉夫人曰：“此儿幼所佩，私儿若殇便罢，倘私儿生六岁后，乞夫人以佩佩之，死更衔结不能忘。”夫人视佩，不知所从来，受而姑应之。婢去，随乐生之闽，伉俪甚得。年馀大妇死，纤遂升正室，生子女二。乐由幕服官，为直刺，纤居然冠佩称命妇。祁夫人闻之甚慰，遣伻视儿，已五岁，颇清俊，惟太憨生。夫人忽病剧，缠绵床篑，间语磐曰：“吾不负婢子托也。”立命呼儿来，与以佩，遂逝。明年翁亦逝。磐服阕，与鼗俱入泮。自篪去至今，倏经十六载无耗。偶闻篪夫妇不和谐，吴氏郁郁死，其父亦卒于任。月馀，篪果泣扶翁榇携妇榇归。葬窀穸事毕，走至伯父母墓道，哭泣尽哀。</p>
<p>　　自顾年将不惑，尚无子，第宅又久废，时有魅。遂货宅，就磐同居，甚友爱。桑梓闻篪归，拥翁宦槖甚丰，争欲妻以女，续鶤胶。媒妁盈门，篪俱力却，再言则厉声色，投袂走。人奇之，而不知所以也。鼗、罄偶治觞为兄祝弧辰，饮甚欢，夜即风雨联床，互倾衷曲。询篪日：“兄年正壮，何故却媒而甘鳏，岂欲为嫂夫人守男子节耶？”篪不应。穷诘之，甚支吾。又问：“娶十年，何绝不作茧？”篪太息流涕曰：“𧕏由自作，复何言？”磐疑，益研询。篪忽张目问曰：“弟家婢纤纤何往耶？”对以适人。篪浩叹泣下，鼗遂告以适乐赴闽，生子称夫人，一切琐琐。篪破涕，又若甚慰。两弟益坚问，久之，始白曰：“吾实告两弟可乎？兄因婢始无子也。当日寄西厢，乘隙与婢狎，久之情浓，盟山海。及赘，视新妇大不及婢子可人，故时来西厢宿。一日晨起，潜入婢子房，登榻效于飞，两情正洽，忽伯母起，步近房问，大声督婢懒。兄大惧，钻避榻下，由是得痿症，虽有淫具，同椓人，药之不获瘳，妇亦以此郁郁死。顷痿如故，是以不欲娶后妇。</p>
<p>　　惟四十无子嗣，恐香火斩，是诚淫报，不可对祖宗于地下。”言已大恸。馨、鼗抚掌大笑不能止，曰：“十六年前案破矣。”又曰：“贺兄有子。”曰：“子从何处来？若螟岭儿，终不足奉烝尝。”磐曰：“兄累弟遭挞楚，将何以报？”篪不解，询之，遂为缕述婢孕生子送入育婴堂语。篪不甚深信，思其戏己。明晨同拉之堂，呼儿出，蓬头历齿，如秃发僮，而清俊在骨，盖服役不修饰耳。馨呼儿曰：“此尔父也，盍叩首。”儿果叩涕不已。篪逡巡不敢以为实，儿解衣出玉蟾蜍献之。篪蓦见，知为己物，误落婢处者，大哭失声曰：“苦吾儿矣。”抱持哭。</p>
<p>　　两弟欲携归，曰：“姑宛转。”自往乡村，奉青蚨一百千，央族兄圄先携儿归，诡为所生，立券转继篪，所以盖人耳目也。名儿曰玉蜍，字曾弃，亲教儿读，慧甚，月即完一经，年二十入泮，三十成进士，官部曹，覃恩请封。及先封本生父圄，圄喜曰：“既得资，又得封典，此大便宜事，恐古今来有一无二也。”</p>
<p>　　蜍事父至孝，娶名家女生子二，均慧。以父老为置婢妾，不许。官京都时，与同岁乐君名桐者最契。偶至其宅，宴厅事，语移时，太夫人潜于屏后听之久，呼桐入曰：“儿问客曾佩玉蟾蜍否？”出问讯，大惊，即解付桐献。太夫人遽出，呼曰：“儿贵不识母乎？”遽蓦忆，豁然悟，抱膝哭晕，救始苏，互述颠末。桐小于遽，弟也，由是如亲手足。吾闻其事甚骇异，后闻京江人云：篪父官陕时，曾平反一案，活十馀人云。</p>
<p>　　懊侬氏曰：阮咸盗婢而生遥集，祁郎盗婢，遂作天屙。何其有幸有不幸哉？顾一线宗支，已由我而斩，而枯杨复活，蓬头历齿者忽从天外飞来，抱持痛哭，喜极而悲，固不待问而知其先世有隐德矣。至于纤纤一腹有两贵子，孰预知之？柯亭竹，爨下桐，不遇知音，直废材耳。</p>
<hr>

<p><center><font color="teal" size="+1">05 ‧ 葫芦生</font></center></p>

<p>　　神居山有张君十三，年将古稀，因贫以授徒为业。然性好客，慕孔北海而力不逮。尝自书一联云：“销磨升斗狂彭泽，慷慨交游穷孟尝。”意气可想也。</p>
<p>　　是年，应安宜某富室聘教诸子。来去应由秦邮，顾宝应湖可径渡，较便易。年终，先生撤帐，居停预订明年馆，置酒为别曰：“岁事毕矣，盍即寒家贸易船送君归。”遂打桨过湖。半日犹偎岸行，忽一行路客，伞一裹一，赤足立浅水边，哀舟子挈带，允丰酬。舟子扬帆置不理，张见其瑟缩歌卬须貌文秀，操燕腔，意必非暴客，良不忍，遂代乞舟子行方便。</p>
<p>　　乃就近使登鹢首，曰：“此张先生好意也，微先生言，终不敢孟浪。”客向张谢。问：“何适？”曰：“有急赴扬州，岁近，取捷径，讵水天一色，竟无片帆，微先生，当临河返耳。”旋向舟子曰：“饥渴甚矣，有闲粥饭，不吝偿。”舟子窘之，张以茶果赠，又呼与同饭。饭已，倚舷曝背，解裹出青鞋布袜著之，腰下露一葫芦，极光泽。又探囊取花骨头，即北方所谓骰者，赌具也。假碗，揎袖呼而掷之，色色皆应所呼。张心异之，问乡贯，曰：“南越北燕，萍水人耳。”问姓氏，曰：“葫。”曰：“安定后乃有此俊人。”曰：“某非古月者，因常宝一葫芦，人多呼为葫芦生。”曰；“足下可谓壶公矣！”曰：“先生莫过誉，如有缩地法，曷有今日厄。虽然，壶中亦别有他法，容献博一哂，请俟诸异日可乎？”天暮，张不忍其露宿饱风霜，呼进舱，谦逊始入。拨炉火，温浊醒对饮。客谈古今，于《汉书》尤熟。张曰：“壶腹中本有《汉书》。”客曰：“是不过溷俗人耳，非真敢称博雅也。”张钦佩，颇恨相见晚。明日风逆，再纵谈，遂订交，日则抵掌，夜则抵足，均愿石尤来打头。翌将登彼岸，忽私语张曰：“公能否过门不入，先与我过扬一游，或与公有小裨益。”询若何？以骰示曰：“此绝技也。邗上为肥商大贾所麋集，藉以破铿囊。”曰：“仆年来修羊薄，不足供母金。”曰：“无虑也。”壶中抽出蒜条、瓜子等金堆满案。张惊曰：“葫芦些些大，何藏得如许？”曰：“法也，且不止于此也。”及收入，仍乌有。</p>
<p>　　张本不羁士，乃登陆，遣舟返谢主人，命仆人舁行李回神居村，嘱家人无悬悬，当新春归也。事毕，与客携手徒步抵扬。入城赁极大空宅，天已暮，倾壶，出小几榻帷帐盘孟等物，咒之使大，又倾出小男女廿馀人，如婢仆庖舆之流，咒之成真人。曰：“此中无不有，惟饮之食之者，则仍购于市。”一瞬间，则已酒沸于鼎，香焚于垆，灯火明如白昼，刀砧响庖厨，奔走满前，布置贴妥，居然阀阅矣。张惊喜，大呼曰：“葫芦生真神人也！”客急摇手曰：“此三字非可以告人者，仆已假得贵人名氏来。”言已，壶中抽一名刺示张，则大字峨峨，依稀识是京中某显者公子。因笑曰：“张禄非子虚先生，是亦仙人夺舍法也。”旋呼酒为张洗尘，珍错腥膻，悉非凡味。壶中人一中年妇，貌极妍，名日解人怜，善弋腔。两垂髫婢极窈窕，曰筝筝，曰瑟瑟，善以管弦和。丝肉互奏，张乐极，渐觉玉山颓。客曰：“公请休息乎？”即命筝、瑟择厅事西斗室，为张布锦衾角枕侍寝。张起，客亦拥妇自他室宿。张听诸仆阖户下键，往来扫除，炊许方阅寂。两婢为张司按摩，小嘲谑。惟一涉淫念，则色变如夜叉。收摄心神，不敢轻薄。明晨，筝、瑟不见，又两婢以紫貂袍帽朱履来，为张易旧衣。一名袅袅，一名娜娜，貌胜前。比客来，如朝长上，礼极恭，亦鲜衣砑帽，顿改旧观。盖亦自壶中出也。</p>
<p>　　谓张曰：“昨宵婢子恶，已遣去矣。若二子者，或稍胜一筹。”又奴子三四辈分进盥具者，皆郑樱桃之流，苍头传朝餐者，不少长须昆仑诸状。少顷，客起告暂别，云谒诸当道。果盛服出，盐政府道令尹始到门，其馀丞簿诸鹾商，则飞一纸，不屑看倒屣迎。张独居，携小史偶于门首一瞻瞩，则蛇鞭雉帽排两行，皤腹男子多人，咸鹄立门条，煌煌朱红能耀眼。正详睨其冰衔，而阍人已传呼主人归也。果见四人舁高轩如飞，狡童二三策怒马追逐，烈焰飊至，阖市皆惊。张急退避，而客已挥汗坐中堂。约略三四言，阶下应者如旱雷聒耳。旋闻鸣钲呵导声，陆续在门，是皆上大夫来答拜者。客随意出迎，毫无伛偻状。</p>
<p>　　略寒暄，大夫曰：“君家长上前有书来，云公子早出京，何岁暮始至？”曰：“山左勾留有日矣，拟来春往看两浙好云山，故先至广陵，聊以卒岁。”旋袖出鲤鱼笺数十函，分致诸大夫，皆代述朝绅语问起居。</p>
<p>　　诸大夫去，又诸商冠服来。客惟裼裘拖履以接，略问讯，即互炫声伎之美。商作媚态曰：“容洁诚领教东山丝竹。”笑应之。商去则又持函以书画屏幅来，求客赐翰墨，皆如意挥洒，尾押玉印，即刺上贵公子名，称谓亦极斟酌。由此杯酒往来，日无宁晷。客厌恶，似以为苦。</p>
<p>　　秋风客亦乘隙至，以一瞻颜色为荣，客均有所赠不吝也。忽私嘱张曰：“公于客至时，须怒骂僮仆炫济辈，须官腔，莫土语。”明日，商猬集，张果如所嘱。商惊听，客故作嗟叹曰：“此老性气犹未平，然奴子亦太不可人。”即命他伻往伺应。商问伊谁？曰：“君等不知耶，此即张侍御之封翁，素慕竹西风景，家长上命随侍来，诚不得已耳。”曰：“能容瞻韩乎？”曰：“大不易，容介绍，定可否。”即诣张室，语移时，出曰：“有缘哉！然此老素憨，乞包容，幸勿贻罪戾。”</p>
<p>　　众商随之肃然入，拜伏于地，张惟援以手，而略加额也。倾谈见烛跋始退。由是具觞饮者兼邀张，以一顾为祥瑞。元旦交贺讫，客渐与诸商博，孤注一掷常千金。商私喜曰：“此雏也，当倾其槖，免渠作两浙游。”惟碍张封翁，计维诱与同博，免饶舌。</p>
<p>　　由是张亦胁入局，暗与之金，使之败北无吝容。三四日，宾主负万金，张私对客曰：“只见蚨飞，尚未璧返，奈何？”客笑置之。一日，诸商挟多金来，谓客曰：“公子退三舍，不其馁与？”笑应曰：“诸君子是定不欲我回燕台矣。虽然，张太父执尚有两质库在山左，容可通融。”即出骰开围场。客与张又大败。忽推如厕，私语张曰：“是其时矣。当看我意向步趋之，可一战而捷。”午餐后，客又负，故搔鬓干急曰：“奇矣！奇矣！”旋入内呼僮迭舁黄金五六块出，皆大如阶砌石，曰：“拼以此馈，然非诸君现资一阅不可。”商眼炫，亦大呼“取阿堵物来。”须臾，黄白者充牣于庭。曰：“是尚不足作公子赆耶？”曰：“善。”遂再博，渐反负为胜。商正惊愕，已开夜宴，客尽出壶中美妓歌舞侑觞。座上皆醉，客故订明日约。商不服，坚请联夜战。客目张曰：“太父执高年，恐不惯数更筹。”张亦掀髯大噱曰：“是何言与？仆即囊罄，亦当为诸君典筹，作壁上观。”众曰：“甚善。”比通宵，客竟大获，一会计，庭所堆积者，皆适如数，不放珠还矣。商四散，旋呼金肆中执事者辇去，预储之。一连数日博，获无算，计除母金，前后已得白镪十余万。</p>
<p>　　一夕，博者去，客急呼肆人来，全换金条，咒而藏入壶。复咒诸男女各器皿均收入壶，以零星白银酬房主人。堂上锦绣全空，仍著来时衣履，两人夤夜携手出绿杨城，缓缓投西山深处。旭日上三竿，抵一临歧酒肆中，沽饮话别。张乞过从，曰：“可无须矣。”问：“何术之神？”曰：“此鹅笼教也。公义可薄云，非首蓿盘边𫖯首者，请以五千金为寿，俾小康。”乃约计其直，倾壶出黄金若干锭，代置腰缠。张固辞，不可，曰：“区区不腆，不过酬同舟一饭之德耳。”问后会，曰：“天涯海角，不能定也。”因拱手，郑重分路而别。</p>
<p>　　张归，遂致富，辞安宜馆。时有郭孝子，自金齿卫万里寻亲归者，张偶语其事，未述其名。孝子已审，曰：“其葫芦生耶？”问：“何以知之？”曰：“是曾于大梁赠某数百金作路费。尝曰：某于贪者则破之，忠孝义侠者则资助之，无他法也。”张益信客为非常人，但不知鹾商于次日重到门首，见人物杳然，将又作何丑状耳！</p>
<p>　　懊侬氏曰：圣贤仙佛所谓利己利人者，无他，一方便诀耳。俗云：“与人方便，即与己方便”，惟张十三有焉。葫芦生遇贪则攫，遇德则报，术士云乎哉，直侠义人耳。或云渠既术神，何不临流效杯渡故事？噫！水云空阔之区，正仙灵往来之地，恐未容若辈横行。若鹾商者，胸无墨、目无瞳、家有鬼妻、厩有鬼马，魍魉辈且揶揄之矣，况葫芦生哉！</p>
<hr>

<p><center><font color="teal" size="+1">06 ‧ 来不得</font></center></p>

<p>　　吴君慎斋，金陵人，邂逅东鲁，偶与之谭金陵栖霞山，慎斋曰：“仆髫龄随先大夫任桂林方伯时，知郡城外亦有栖霞山，山有洞，中镌‘来不得’三字，事甚奇。”言已，以游记示余。故节叙其略，以当探幽。按桂林诸山奇特，甲寰字，而是山距城仅三四里，山腰为寺，寺后为洞，均以栖霞名。土人曰：“此中有洞天也。”虽无稽，然睹其深邃奥衍，固不问而知其为鬼神之窟宅。洞口广亩馀，入里许，出即为李氏之板栗园。西有小池，三面环石栏，楯深数尺而无水。行半里，更有潭，极深，游者投一文钱，半刻始闻丁东声。石钟乳滴成鲤鱼一，鳞鬛如生。再进，则有童子拜观音卧佛、子母鹿、灵芝、螃蟹等像，皆怪石生成，维妙维肖者。</p>
<p>　　顾人皆扪壁惴惴行，路径狭，不敢俯瞰。遇小洞，须蛇行过。旁有大洞若城阙，想即土人所谓洞天矣。路渐平，透日色，始达李氏园。然游者必买炬倩士人导之行，恐误入大洞耳。闻昔有丁、刘两少年，邑幕府子，负盛气，迳自燃炬入。土人愿向导，不许。抵小洞，以为不足观，遂向大洞。入未百步，四面洞口若蜂房，丁怯，刘曰：“何馁也，炬足供夜游，且穷其异。”遂携手行。视两壁果有生成石塔、石菩提、石罗汉、天人菩萨诸像，怪怪奇奇，更非洞口石钟乳所结者可比。正肆窥瞩，忽有大声如山崩石裂，炬即顿灭，黑如漆，觉有无数鬼物来扑，炊许始已。</p>
<p>　　钻火燃炬视之，盖千年如扇大之白蝙蝠也。努力前行，洞更巨，忽一白石插面如镜，镌三字曰：“来不得”。心始惧，然犹勉进。再数武，欲寻归路，则石径嶕峣，森森林立，竟不克辨来时鸿爪矣。再半日，则炬尽，以衣履代之，衣履又焚，仍不得出，相对悔泣。欲解带雉经，又苦无系处，不得已，互抱蜷伏，拼俟虺蛇裹腹。时见青磷乱舞，忽灭忽明，鬼影往来，魍魉奔窜，身左右触手皆白骨，亦不辨其为人为畜也。</p>
<p>　　久之，闻金鼓声若雷震，始惊而苏。盖两家长上见其两日不归，询交游以及狎邪，咸无踪迹，旋知游洞事。往询洞口土人与李氏园丁，始约略言其误入。急觅有胆力者廿馀人，击金鼓、燃炬，分队入，呼二子名。久之，始遥遥有应者，寻声而进，突见其身无寸丝，面模糊若鬼，声微气丝，属负归，月馀病始痊。噫，危矣哉！</p>
<p>　　相传洞中向有丝竹声，风清月朗，如奏钧天。胜朝有小黄冠自他处来，对土人云：“此中有洞府通九嶷山，奉师命来粪除。”遂走入。土人日夜伺洞口，卒未出。迨国初有廉访使某公抱奇癖，裹粮提水束苇炬，约供一月需者，携侍从多人徒步入，行三日而仙境终不可得。至深处，如洞口之石鱼，洞中之石塔等像亦并乌有。正竭蹶行，忽闻顶上有篙师弄船声，争渡散市声，从者大惊曰：“此非绕城之长河下与？”廉访亦愕然，欲止步。</p>
<p>　　再深入，则石笋森森然，齿齿然，几无插足处，所燃苇炬顿作惨绿色，从者面灰死，终不知小道士所谓洞天究在何处。廉访乃废然返，叹曰：“仙境本缥缈，能于重泉下求之乎？”出洞后，即命石工镌三字于石镜，以戒来者。由是洞中不闻丝竹声，百馀年亦无人敢冒险入。不意丁、刘两少年竟贸贸然往，虽几丧命，然游兴亦豪矣哉。官兹土者，遂封洞门，垂示刻石，以绝游踪。</p>
<p>　　慎斋曾游洞口，达李氏园，已觉奇胜，惜不克进大洞，追廉访履迹，未免馁矣。茶话至此，令我游兴勃勃。</p>
<hr>

<p><center><font color="teal" size="+1">07 ‧ 金虾蟆</font></center></p>

<p>　　六合董翁，善士也。传者忘其名。家颇富，有二子，皆成立。翁逍遥曳杖，含饴弄孙，暇则以行善为功课。邑有无赖子金虾蟆者，鳏且独，无房产，日居城𬮱隙地草棚中。衣百结，肘为穿而踵为决矣。闲游市廛，诈取乡愚财，供博费，资尽则再诈。弱者惮其悍，忍气走；强者稍抑之，虾蟆即取碎磁片画头颅，血涔涔，拉之赴公庭，得同济排解，必攫其资而后已。</p>
<p>　　乡人苦之，比为长桥蛟、南山虎，而虾蟆不能改。有某绅以名刺送官杖之，释即握刀诣绅家门，捋裤詈骂，辱及先灵、家奴轰出争鞭之，乃滚地骂如故。屡杖且荷校，不能易其性。一日邑宰呵汇出，虾蟆正醉卧街心，喃喃骂人，宰怒，略审诘，即飞𦈖黑索牵之回署。鞭之千馀，死复苏。翌晨，将以竖枷木笼毕其命。翁闻之，出资为虾蟆夤缘，救出缧绁。归则顶香登门谢，翁方倚杖双柴，乃崩角在地。翁曳之起，问曰：“若之肢体，非父母皮肤乎？抑若皮肤不知疼痛乎？”泣曰：“非不知痛，特欲果我腹，不能恤我肤矣。”问：“何以至此？”乃泣言：“家本小康，父母素钟爱，纵其欲。父母卒，陆续货田产尽，则不能自生活，亦即不知有廉耻。”又问：“救尔得生，以后将若何？”泣曰：“身败名裂，乾坤皆窄，自顾无立足地，意欲逃奔异域死耳。”问：“何不学小贸易？”以无母金对。问：“四民中，尔岂无一业能者？”曰：“幼曾学蒸茯苓糕，自家啖之，味极甘美，舍此实无寸长。既无资，又无立锥处，能立旷野中为之耶？”翁审顾久之，曰：“吾给尔资，且给尔地，益试为之？”曰：“诺！”翁即以街左草屋三间与之，釜臼等物略备。又给青蚨十千，曰：“以后做好人，勿蹈故辙也。”虾蟆由是卖糕，味虽佳，无人敢买之，而每晨必敲柝筑筑过翁家，以磁盎储糕送翁之床头。蒸腾香软，翁啖之甘，嘱日日送，扣除所假十千数。久之，人渐知虾蟆糕美，啖之果甘，争食之。</p>
<p>　　奈彼欲扬其名，得利薄，本寻耗，两月馀，十千尽矣，惆怅无策。翁知之，又假以廿千。后遂得法。翁思虾蟆既自新，日日市上行，家中谁为守门执炊爨？遂又配以婢。年馀，虾蟆大得利，不复负担，竟扩所居，盖衡茅临街开糕店，兼售小菜茶酒。过者车为停，履为满焉。</p>
<p>　　而每晨犹送糕于翁。三年后，计糕资已尽抵三十千数，送如故。嘱勿送，指天曰：“虾蟆活一日送一日，若间断，霹雳击我顶。”翁由是反爱之。往往携孙诣虾蟆糕店中坐，夫妻必沽佳酿，攒鲜蔬为寿，更市果饵啖翁孙。两家日渐亲爱如姻娅。</p>
<p>　　又二年，翁年七十，犹健饭，须发皓然，若画中人。偶小恙，卧房闼，食诸味不甘，惟爱啖虾蟆糕，而虾蟆突数日绝迹，婢亦然。乃捶枕詈曰：“负心贼，忘却阶下受杖时耶？久病床前无孝子，渠何必然。”立命呼来会计糕值。仆去移时，回曰：“大奇，大奇！”问若何，曰：“顷见渠僵卧床榻如死，惟胸头温，已三日，婢守尸哭，糕店门未启耳。”翁闻亦骇诧。</p>
<p>　　次日，夫妇送糕如故，且补前日所未送者。问虾蟆，不语。问婢，婢日：“渠新充地府勾魂使，月必三四日僵卧，差竣始苏。”翁遂坚询地府事，虾蟆隐约言之，不敢毕露。问勾何人，曰：“远近善恶不等耳。”一日，虾蟆送糕来，神惨淡，涕欲堕。翁詈曰：“小子何故作此态，令人闷损。”对曰：“小人不敢言，亦不忍不言。昨接地府主者勾符，翁名已在符之第三，不能不悲耳。”曰：“真耶？”曰：“真。”子若孙环叩求援救。翁曰：“唉！生死有数，渠何能为？”问：“何日勾我去？”曰：“小人尚欲诣滁阳勾旅客，须五日往返，第六日午时三刻，乃翁捐馆舍时也。”翁曰：“善。”虾蟆去，翁遂制冠裳，扫槥具，遍招戚属老友觞咏，赋挽诗，作生诔，预衣殓装，把酒听曲，以待瞑目。</p>
<p>　　至第六日，老幼咸集。翁对槥具坐厅事，子孙环之哭。亲友视之笑，羡者、诧者、疑者，诸态并作。遣人视虾蟆正卧。将至午，翁言笑自若，须臾过午，仍自若。</p>
<p>　　霎时天暮，且夜阑，更自若，众大笑哄散。翁愧甚，惟拍案詈虾蟆，犹忆天明或来勾。逾两日，亦不复来，乃大诧。明日，虾蟆跛而来，笑可掬。翁詈曰：“小子何爽约戏长者，得何罪？”乃伏地贺曰：“不复勾矣。地下主者是日出城迎天使，过门，侦知翁待死状，怒小人漏泄，杖之百。杖毕，小人哀白感翁厚、预白之由，主者色为之霁，检示翁籍，善果甚夥。天使见之喜，已转申东岳，为翁延遐龄矣。”问延寿若何，不敢言，捋裤示翁，见两股果青赤，皆棒痕。</p>
<p>　　由是益善视虾蟆。不数年，虾蟆生子，颇聪颖。又数年，虾蟆死。翁寿至一百二十三岁。时两元孙已入泮，虾蟆之孙亦入武庠。翁高坐后堂受贺，忽向外凝睇，笑曰：“咦！虾蟆来耶！”一笑遂逝。</p>
<p>　　懊侬氏曰：天下无不可化之人，特未操化人之法耳。化正人者，但与以言。彼之过也，出于偶然。得我一言，如醍醐灌顶，豁然顿悟。化小人者，必与以金。彼之过也，坐于困穷。得我数金，则改弦易辙，渐谋生机。而况世皆欲杀，我独相怜，其有不感激入骨者乎？今有人焉，见败类贫儿，既背后讥弹，毫无惋惜，更当面詈辱，诡示劝惩。倘欲稍假孔方，则怫然曰：“吾非不为子谋，特不能填无底壑耳。”弱者闻之，饮泣而退；强者闻之，将甘于下流而不能复返矣。董公之与虾蟆，是能得感化小人之法。</p>
<hr>

<p><center><font color="teal" size="+1">08 ‧ 铁锁记</font></center></p>

<p>　　明季，浙之天台山中，有儒而兼贾者日欧阳蠙，与同里李诵芬友善。娶鬱氏，年三十有五始生一子名杞，旋生一女，名如玉。李娶戴氏，亦生子名招哥，生女名春娘。襁褓中互订婚，以如玉字招，更以春娘字杞。崇祯间，盗贼蜂起，蠙惧有琐尾之患，欲取一物为儿女志，虑金玉不能保，购良冶铸铁锁二，一面镌儿女生辰，一面镌里居姓氏，牢牢系儿女颈。李知之，赏其有识，亦仿其制。</p>
<p>　　是年秋，贼果至，陷城阙，复打粮村野间。突至欧阳宅，郁氏方抱女食于庑下，贼遽掳上马，向西去。蠙抱子匿麦囷中获免。贼去出瞰，屋宇荒落如墟矣，仆婢死亡逃掳殆尽。逡巡抱儿泣，茕茕无所适。审所居近官道，不能潜，将往依李。至则阖室被掳，无一人。甫出门，又遭大队至，贼魁瞰儿眉目好，欲攫之，蠙不肯，几毙锋刃下，终为贼夺，而己亦被掳。</p>
<p>　　从此转徙无凭，父子夫妻以及戚属不能见矣。杞性温婉，貌妍丽如处女，贼挈之走西蜀，爱如所生。稍长，教之习书算兼跳荡，艺颇出群。其父蠙为贼胁去司书记兼会计，久颇信任，但不能逃。其母郁为贼首胁作伪妃，甚专宠，珠翠宝玉听其需索，贼首曲意媚之。蠙随贼至豫，郁则陷贼老巢不能出。李诵芬与戴氏不耐贼中苦，渐渐瘐死。招哥、春娘为贼假子女，分两处，不能面，即面，亦不能识。</p>
<p>　　杞在贼营转瞬年十六，贼授以伪官，杞不受。私于无人处解视项上锁，知己名氏居址甚悉，阴有去志。适贼中患瘟疫，贼首谕杞领人改装之外郡，市药材。得间遂逸，不复归。拆冠上珠玉，褪腕上金钏，易资作贸易，往来荆楚间，利大获。人有欲与之论婚者，辄以干戈未息，无以为家，不遽订。</p>
<p>　　又三载，天兵南下，贼氛扑灭。汉兵自各处凯旋，掳得贼营妇女，互争竞，其主帅恐恣成事端，谕皆投空野出卖，得资瓜分，各回籍耕种。又恐老幼丑俊，买者拣择，其值悬殊，令各以布囊蒙身首，每名十余金，只许囊外暗摸索，不容明白辨头面，检定付金，即连囊以车马负之去。杞年十九，已卜宅黄皮，设市肆，暇犹事呫哔。偶因访友来汉，寓黄鹤楼下旅店中。对房先有老叟在，貌似军官，囊资颇丰。杞恶其憨，不甚交言，见则颔首而已。闻叟欲往人市买妻，己心亦动，店主人又怂恿，遂袖金往。心计云：“虽不容拣择，然值甚廉，得妍者可为妻，媸者亦可为婢。”来时本带有两健骡，即御骡往。至则布囊累累，人声鼎沸，叟亦在焉，彼此相视而笑。付以金，各随意负一囊返。至寓，时日已下舂，叟解囊则一聘婷美女子，年约十八九，宛转娇啼，丰神绝艳。叟大乐，手为之舞，而足为之蹈。</p>
<p>　　杞解囊，则一龙钟老妇人，年将逾甲子，鹤发鸡皮，杞甚懊丧，欲遣之去。媪笑曰：“郎君买我来，教我何处去耶？老幼悬殊，何敢望敌体，幸井臼缝纫尚能操作，郎君如此表表，何惜碗许闲粥饭，救一老婢子？”杞思之良久，悲曰：“吾少因兵燹失怙恃，母又无所归，曷即为吾母，以补天伦之缺？观母面貌，想亦大家闺范，为吾母良不辱耳。”媪曰：“妄为人母，恐折寿算，然郎之言太重，郎之心可感矣，行当竭犬马报大德。”对房叟，刻已携女入己室中，再一详视，美真绝伦，携钱将往市上买酒肴，为今夕合卺之需，临行倩媪善视女，夕当以喜酒奉酬。媪曰：“子且去，老身自能与娘子清话伴寂寥也。”叟去，媪入室，则见女粉面红潮，珠泪滚滚。略问讯，则放声大哭，自云：“身虽遇贼与兵，时以剪刀自卫，不致污。顷为人家买为妇，幸有归著，不幸又得一老翁，白发种种，令人难堪，自思仍不如死。”言已，以剪刀示媪曰：“渠尚懵懵，若犯我，当乘醉先杀渠，而后自杀。”媪劝慰之，女意竟决，乃自唏嘘曰：“姻缘簿亦有注错时耶？我家小官官亦大不乐，论渠人品，若得配娘子，真一对玉人也，偏又相左，谁敢小挪移，为蜗皇补恨？”女闻之更哭，声凄肺腑。媪忽大声呼曰：“娘子无哭，官人快来！”杞闻声果至。媪曰：“子两人自审度，尚彼此称意否？”两目相视，莹莹有情。媪笑曰：“虎口馀生，一身仅剩，落得做一大方便，请官人即携小娘子去，逃远方，成夫妇，岂不乐哉？”杞曰：“叟归奈何？”曰：“渠归不过恶闹，桁杨刀锯，老身自任之。新月上，子其速遁，再缓则无及矣。”杞与女伏叩数十，即起御骡出门。杞以布巾罩女首，然后诡告主人曰：“有急务，先挈荆人行，乘便寄戚家，房金回时给也。”主人信之，听其去。</p>
<p>　　媪见两小去已远，自即解舄登榻假寐。天暮，叟归，呼篝灯，置酒肴于案，视帐帷已垂，榻下横陈两女舄。意为新人羞涩故态，隔帷昵声呼饮，媪撚鼻故作娇喉，应之曰：“妾头眩昏昏，先偏就枕，郎独酌，早请安置，万勿罪也。”叟闻之，乐更非常，亦不相强，对烛倾醅，肴尽壶竭，不觉倾颓。餐已，掩闼登床，宛转调新妇。媪以被蒙首笑曰：“几见一把子年纪，尚急色相？红烛高烧，若窗隙中有人窥伺，殊不雅。”叟果起灭烛而后就寝。于飞未已，恩爱非常。已而晨光透入，叟于枕上突见媪，诧曰：“子为谁何？妍媸之顿更也。”媪曰：“身已相从，更何穷诘？但为君妇，即为君谋，彼此一百廿馀龄，从何得子？是以昨日为君行大方便、大功德，使两小成就，刻已潜逃，或者上苍怜念，赐以佳儿，亦可了残年，送窀穸也。不然，彼女子袖有剪刀，意将不利于君，得不为君危乎？且老与老偶，少与少偶，乃成佳偶，又何事大惊小怪！”叟怒，急起鸣于官。</p>
<p>　　官诸姓，亦浙人，近亦以无婢伺夫人，正于人市买一雏婢，极窈窕，遂深悉市人事。顷见叟状，几致喷饭，欲不理直，而叟竟喧嚷，媪又咕唧，颇为发科。不得已，姑为遣役持符绾索往捕，役询店主，云往西行。卓午果于江汊得之。杞正停村中午餐，拟餐后觅棹往黄陂。捕与符阅，即同女随捕回见官。官略审质，皆直供无讳语。官问女：“究愿归叟？抑愿归幼？”女曰：“虽同潜遁，究未成婚，既不归老，亦不归幼，身曾幼字人，兵乱遂失。乞判为尼，待寻得故夫，始为长策。”问：“夫家何姓？”女自解项上铁锁呈上。官念其文曰：“李氏女，名春娘，年周晬，字欧阳，天合县，有故乡，宝此葳蕤无相忘。”杞闻之泣曰：“我即姓欧阳，亦有锁也。”正欲自解以呈官，叟闻之，跃起抱杞，悲曰：“尔真吾子也！”杞不深信。曰：“我能知尔锁上字，文曰：‘欧阳氏，名曰杞，家天台，仙人里，幼聘妻，春娘李，他日相逢知父子。’”媪在堂下闻之，亦遽呼曰：“老奴，汝尚兴鼠雀耶？自家儿媳几纳为妻，非人头畜鸣者耶？汝以我为何？我鬱氏也。”因历历互述抛撇会合之由，悲喜交集。官正骇诧，其婢自屏后忽大哭奔出，呼曰：“我如玉也，一家团圆，奈何父母独弃女不顾耶？”官问何凭？婢亦于项上取铁锁为证。文曰：“欧阳女，名如玉，家天台，清溪曲，父名蠙，母氏郁，幼字李招哥，宝此多福禄。”杞验之不讹，愿当堂呈价赎妹。</p>
<p>　　官义之，即令领回，更命鼓乐送回寓，俾一门重聚，两小成婚云。五人正稽首称谢，忽堂下马夫年方十六七，亦放声哭。问何故？泫然曰：“我亦有铁锁耳，但父母偕亡，兄弟既鲜，戚谊亦无，更何人怜我而携归耶？”官命解而验之，文曰：“李氏子，名招哥，父诵芬，母戴娥，聘欧阳，舅执柯，两姓若朱陈，宝此寿命多。”官喜曰：“今日之事，其功仍归于欧阳鬱氏。若非伊片念调停，暂时撮合，则两家怨旷，破镜难圆，一夕蹉跎，新台不免。其此中具有鬼神乎？抑先世大有阴隲乎？不然何遇之巧也！乘此吉夕，成就三对老小夫妻。笑我长官，仅做一个现成媒妁。”</p>
<p>　　懊侬氏曰：谚语云：甯作太平犬，不作乱离人。古语云：惨莫惨兮死别，悲莫悲兮生离。此君子读流离琐尾之诗，所为掩卷流涕也。区区铁锁，岂真如离人之左券耶？抑真如月老之赤绳耶？不知者以为铁锁，其知者则仍以为非铁锁。</p>
<hr>

<p><center><font color="teal" size="+1">09 ‧ 蚌珠</font></center></p>

<p>　　孙秀才，名鬯，居三十六陂。品既高洁，貌尤翩跹，而地尤四围烟绿，结茅数椽，读书声与渔枻樵歌相问答。贫不能娶，择偶亦苛，年二十犹鳏也，井臼缝纫，多自为之。门前杨柳千株，系艇子如蜻蜓。顾性最善，常以佣书画资购鱼虾螺蛤之属，亲送入湖放生。《湖干杂咏》句云：</p>
<p>　　门前老树罥枯藤，戒杀年来胜野僧；多谢绿蓑人识我，到门不敢挂渔罾。手采湖鲜与涧毛，笋芹风味亦陶陶；笑他咒鳖生重肪，何苦头衔署老饕。雨雨风风怕出头，书丛人拜小诸侯；忽听划楫呼生物，又欲抛书泛小舟。</p>
<p>　　一日，正解缆，忽一老妪来曰：“孙秀才何往？”曰：“放生去。”曰：“且住，拟为秀才作冰”生蹙额曰：“是大不易，姑妄言之。”妪曰：“人人道秀才家撇古，竟果然。老身受人托，一言重九鼎，非徒攫喜觞饮也。釜山神女夜光娘子，慕雅望，欲附为婚姻，遣介绍，乞季允。”</p>
<p>　　生急掩两耳笑曰：“癫婆子戏弄书生，幽明途殊，语何不伦？”妪拍掌曰：“人道秀才知天下事，洞庭柳毅，蓝桥裴航，岂日日抱本头者尚不知耶？”生曰：“才人凿空，何能深信？”曰：“秀才不信，何弗随老身一觌夜光面？”曰：“诺。”刺船三四里，视荷花万顷，皆五色，花瓣叶纹，宛缕金丝，鸥鹭水禽，往来若织。内有数十小女子，蓬头鸦髻，如村姑装，采菱藕作歌曰：</p>
<p>　　采菱复采菱，莫惊翡翠禽；采藕复采藕，惟羡鸳鸯偶。雄鸳文彩如凤雏，雌鸳浑朴如鸥凫。雄但怜雌交颈宿，下眼何曾觑野鹜。可怜野鹜不知愁，亦复双飞古渡头。</p>
<p>　　歌已，见妪和生来，呼曰：“解姥姥携得玉郎来，其夜光娘子婿耶？”曰：“然。”曰：“我辈粗钗腻粉，自信不减夜光，姥姥何偏心？”妪未及答，生笑曰：“休矣。若以此为神女，真辱抹煞人。请去，仆尚践蓬社约。”曰：“秀才休皮相。夜光置若辈中，鸡群鹤也。”曰：“因此例彼可想见，仆去休。”立遣妪易乘菱藕船，自鼓楫一笑去。</p>
<p>　　月馀，妪又诣草堂，曰：“夜光，国色天人也，东海龙宫三世子从泾阳归，偶见夜光，云比灌坛美，近欲下白玉床、珊瑚枕为聘，夜光愤欲许，老身力阻挠，尚有一线望。”生曰：“听之。”曰：“后宁勿悔耶？”倏一黑胖男子门外过，妪指曰：“此夜光弟也。”生大笑曰：“何如？谚云：‘娶妻看阿舅。’渠膨脝，可知其姊。”妪面赪逸去。</p>
<p>　　瞬届中秋，湖心鉴园桂花大开，游人云集，生亦往视。残荷留盖，风景萧条。回睨园亭，桂如黄雨，香通鼻观，极沁极浓。步入，则各处均为游人占坐。茶烟酒雾，杂以喧呶，厌甚。惟近水一茅亭，乃不加雕琢者，阒无人。视泥壁有题咏，墨沈淋漓犹湿。句云：</p>
<p>　　嫦娥明镜古今持，照尽人间好影儿。多少断肠痴女子，可能高眼判妍媸。</p>
<p>　　跋云：是夕携解姥眺月于此，闲话偶拈。夜光。</p>
<p>　　生吟讽再三，如丧魂魄。诧曰：“夜光诗耶？然耶？否耶？”对坐微吟，几忘日暮。去犹回顾，笔迹秀媚，心颇动。途中遇一画舫，中坐二八女郎，缟衣翠袂，云鬓莲钩，旁坐一妪，解也。生急呼曰：“解姥耶？”妪见生，急下舫帷，刺入花丛，玉人不见，亦不知其是否夜光。归涉冥想，餐眠不安。明日，见妪短棹隔小堤，急趋与语，且邀过从。妪笑曰：“老身夜夜织冰绡，又为夜光督婢绣，几忙煞，实无暇与秀才闲磕牙。”曰：“夜光貌究若何？”曰：“鬼脸夜叉头，十指如葵扇，秀才怕否？”曰：“乞姥姥恕小生，毋谑也。”曰：“中秋遇画舫，酸目灼灼胡觑者，非夜光耶？”生曰：“貌果美矣。茅亭题壁句，美人真才否？请释狐疑。”曰：“秀才真井底蛙耳。”言已，匆匆去。</p>
<p>　　生由是思念悔恨，迁怒采菱藕小女子，闻歌声即逐去，曰：“恶冤𧕏，欲害杀小生。”月馀，竟病，日渐颓唐，奴子延医诊之，不愈。缠绵床第，气息奄奄。奴泣曰：“秀才好挣扎，有隐曲，当明告，或能竭犬马。”生唏嘘曰：“解姥。”奴会意，祷于湖神，果寻得妪，拉见生。曰：“老身非和缓能起沉屙者，央何为？”曰：“夜光。”曰：“痴秀才请绝望。渠已嫁三世子，奈何？”生闻之，大恸晕绝。</p>
<p>　　妪去，奚呼之不能苏，方涕泣谋易箦，忽妪偕一美女子来，抚生尸曰：“郎速醒，夜光在此。”生双眸微启，一息顿延。见妪与女，抽咽曰：“噫！来乎？”应声复毙。女口吐一白球，小如弹，就生吻吮度之，腹啯啯鸣，顿苏，久之神定。问女曰：“卿真夜光耶？”曰：“然。”曰：“卿为小生吟壁上望月诗方信。”女曼声吟之，生曰：“小生非不判妍媸，特为高眼误耳。嗣后生死，惟卿与解姥所命。”妪笑曰：“痴秀才，前番高位置，乔行径，几自杀身，奈何怨蹇修？”挈女曰：“渠活矣，娘子盍归去来？”女投袂欲起，生伏枕哀曰：“少住，小生自知罪。”因牵女裾，死不放。媪曰：“娘子不念旧恶，拯尔残生，尚望婚媾乎？”生惟伏枕叩。又笑曰：“大谬，田舍郎娶妻，尚有小礼仪，况娘子神女，岂能移岸就船！穷措大甫得命，即生生纠缠煞人。”言已，拉女遽去。</p>
<p>　　生大号，奴子恐其复毙，急刺船追去，意哀之返。生哀哭不能已，忽身后有人抚之曰：“痴郎少作态，何必定憨啼如小儿？”惊视之，女也。曰：“卿慈悲小生耶？”曰：“妾与郎有缘，愿奉巾栉，恐郎非钟情者，动致纨扇种种乖离，特试之耳。妾神女，不似人间婚嫁，丑如鸠盘，尚欲乔做作。妾方图百年聚，忍遽去耶？”生喜，自起掩扉，其疾若失。回视茵褥光洁，几案安详，帘幕均如新制。不及询，遽与寝处，缱绻欢爱。</p>
<p>　　奴子追妪至苇荡中，入一斗室，入仅妪在，哀之。妪曰：“娘子回洞府，盍止宿，晨与俱去。”翌晨，奴卧沙水上，屋宇全空，涕泣骂妪诳己。返棹入门，则女已对镜早妆，生为匀铅黄，俨成伉俪。由是日夕赌枚藏钩，不思进取。女督婢课织，值甚昂，家顿富。又以婢子名小青者配奴。曰：“偿汝露宿沙上苦耳。”且为生置妾，生曰：“日对芙蓉，百年犹不足，奈何使他人争夕？”曰：“妾实不能作茧，若由妾断宗祀，罪何可言！”生虽见许，而日惟偎女，无一刻离。夜寝，交媾间一详视，妾也。心虽骇异，不忍言。盖女早检箧出一青比甲与妾，曰：“每夕衷于衣内对郎坐。”妾衣之，即貌似女，言笑声音，妩媚无二。明年，妾生子女各一，女尤爱怜。忽一夕，泫然谓生曰：“缘尽奈何？”惊询之，曰：“实告君，龙宫三世子怒妾托伊名，且怜妾美，欲强夺。”生曰：“彼纵龙子，夺人妻，岂无罪？明当作文预诉于上帝。”女曰：“是宜用武，明日君当携妾抱儿坐楼上，炊许即灾难过。”呼奴至，书符黏其首，以弓箭与之。曰：“尔立门首，闻吾战酣，呼‘破块子’，尔即对白衣人射，勿忘也。”三更许，雷隐隐，雨浙沥，五更，寻女不见。不得已，闭户遣奴如女言。奴弯弓俟，见女软甲绣衣，与白衣人战湖上。白衣人吐黑雾迷天地，冰雹如雨；女吐大赤珠如斗，照耀两间。魍魉水怪，激浪如山，争涌至门，见奴辄落，若畏其符。少顷，果闻女子呼，奴手发一矢，正中白衣腰胯。雷大震，化为龙西窜。女亦化为大蚌，收珠入壳去，巨如车盖亭云。生动辄思女，幸对新人如故人，稍慰离情。</p>
<p>　　至我朝道光龙飞元年，有戴君湘圃居湖滨，筑望湖轩。时月尽下弦，夜色更暗，忽湖中涌出一钩新月，渐如初三眉儿瘦，渐如十三眉儿透。霎时飞起丈馀，一轮饱满，滉漾空际，光晶莹，照轩中几榻俱见。视雪案蝇头字，了如指掌，时太翁在堂，呼一家眷属，罔不惊幸。忽一轮堕水，隆隆有声。激水跳珠，满湖星点。</p>
<p>　　明年戴君大魁天下，方知此蚌珠也。或云，孙莘老时曾见之，是否即夜光化身，未能谬定。惟天长志书云：“大蚌产山谷间，能与龙斗”云。</p>
<p>　　懊侬氏曰：大凡事之易者，情不专。千呼万唤始出来，此美人择婿法也，抑文人养才法也。彼急驱者必猛颠，遗荣者必骤辱，可为戒矣。珠湖四围皆平山培𪣻，而秀色如沐，盖珠光耳。渔洋山人过秦邮诗云：“三十六湖凉月上，错疑神女弄珠来。”意亦本此。</p>
<hr>

<p><center><font color="teal" size="+1">10 ‧ 莽头陀</font></center></p>

<p>　　吾乡城中有真胜寺，后为罗汉寺，古刹也。闻诸父老云：地下有古窖，两寺相通，洞门即在后寺佛座石台基下，以故洞门常闭塞，不敢开。寺之髡奴每至夜静时，闻地下有敲木鱼梵呗声，诵云：“佛说般若波罗莽王龙德经，尔时阎浮劫内毗耶国王膺疾示灭，身卧龙榻，脏腑沸腾，瞑目待尽，丫髻双童执拂驱蝇，拂子误堕土面，王惊，张目微叱，魂魄飞越，陷大泽中，自顾己身已成异类，鳞雪体练，相柳方形，不瞰生物，饥火烧心。敬闻我佛说法给孤独园，匍匐奔至，呼号忏悔。问何以故，我佛慈悲，说无生曰：如是我闻，一念嗔恨，遂堕恶趣。</p>
<p>　　当时言下大悟，遍体清凉。我佛亲为摩顶，西爪东鳞，拏云飞去，是故成龙相而非龙相，非龙相而无往不成龙相。无无龙相，始成非龙相。即说咒曰：波谛呢谛，求脱离谛，娑娑诃，南无龙德王菩萨摩诃萨。”</p>
<p>　　闻者无不骇诧。适外间纷议，时有枯瘠病瞿昙，体轻如三岁儿，从洞门出，买来其食讫仍归。宰闻之，欲祛其惑，命壮士燃炬入洞觇其异。见洞内果宽敞，气阴森，内仍有石门东向，铁汁灌闭之，不能开。洞口坐一肉身和尚，冷如冰霜，衣腐敝而趺坐不仆，负出寺，仍闭其洞门。众意为此老诵经无疑，或知其有道行者，或疑为炼太阴者，装金供台基上，状如狮隐佛。久之，地下梵呗声如故，亦无有敢再入者。此明季事。</p>
<p>　　至我朝，康熙某甲子，邑大旱，石烁沙煎，井枯泉竭，惟北城外有沙泉一瓮，尚清澈，供民家汲饮。一日，天甫明，牧猪奴起，经寺外，见一大白蟒巨如五石瓮，长不知几许，逾殿脊，过女墙，俯首下，就沙泉饮，啯啯有声，而后身半截，犹在寺中。牧猪奴骇极，奔且号，惊寺邻，咸起，见蟒逡巡顿缩，入殿中去。</p>
<p>　　其时主席者大了禅师，闻之，函嘱无妄言。是夜，负月坐蒲团。甫禅定，梦一白衣丈夫稽首曰：“某隐于此久矣，赤早，地脉枯燥，亟出就饮，不意俗子哗噪，毁吾道行，将往峨嵋剃染。峨嵋为震旦国第一山也，具足于彼，可结清静缘。向蒙庇覆，敢不辞谢和尚？”言已飞去。</p>
<p>　　师醒而志之于壁。由是，地下始无梵呗声。三年后，南山富室袁叟，老无子，发愿朝峨嵋求嗣续，间关跋涉，半载方至。以巨骡驮茶米布帛之类，遇洞居者，与之布施，尽遣骡纲去。己则布袜青鞋独诣峨嵋寺，焚香礼佛，遍谒执事僧，求见方丈。方丈惊询乡贯，曰：“莽头陀亦珂乡同籍，挂褡于此已久，何不过访，一申桑梓情。”即命侍寮引入香积厨下，见一火头僧，古貌方颐，蜷须碧眼，貌极粗鲁，指之曰：“是也。”</p>
<p>　　叟因就与合十，僧投火杖起，握手殷恳，如旧相识。引至所居寮房，几榻明净，瓶钵雅洁，不称其貌。叟问僧：“向在故里，城乎乡乎？”曰：“吾无家，常寄迹后寺耳。”曰：“吾每入城完秋赋，何绝未一识禅范？”僧笑而不对。旋进清斋蔬笋伊蒲，味极鲜美。叟食如常人，而僧则揎袖大嚼，后以巨盎羹汁和饭杂饼饵雄啖之。笑曰：“穷饿大肚皮，饱餐常住饭，居士莫齿冷。”叟爱其豪迈，亦不之异。</p>
<p>　　黄昏清课，众僧鱼唱，僧惟诵龙德经，声如啼鸠，不可辨。夜夕，引叟门外登舍身崖，尽佛灯，满山晶莹，随风飘舞，瞥眼一灯飞至，僧急攫，以手送入叟口中，属吞之，觉如九秋霜，冷彻肺腑。笑曰：“居士大喜，明年今日当得一甯馨儿，易生易长。若欲贵，仍须广阴德，否则仅博宗祧不斩耳。”居四五日，夜与僧共榻寝，虽隔被而冷气常侵肤，异之，亦不敢问。僧忽问叟曰：“后寺方丈大了师无恙否？”曰：“大了师犹清健，惟终日瞑目坐，不甚餐饮，似少生气。”僧笑曰：“得之矣。”叟问僧曰：“师究何时归？”曰：“大了圆寂，或可暂回里门。”</p>
<p>　　明日别，僧殊恋恋，临歧赠青蚨二百，斑剥陆离，个个铜锈，皆汉时古半两也。曰：“以此佩娇儿，压不祥。”且嘱曰：“居士下山，约行四五里，可凭眺，无忘却，亦勿遽回首也。”叟牢志之，乃打包徒步别去。行四五里，至丈人松下，试回首望，见山顶大枯树上挂一大白蟒，天矫擎云，鳞甲渥雪，顶有独角，其色殷红，口吐舌，滟滟如朝霞。骇极狂奔，再里许不见矣。</p>
<p>　　遂由夔府觅船归，巴峡下流，月馀抵里，急寻大了告之，已于山上问讯时圆寂矣。叟于次年果生子，名曰光，字佛山，聪颖可爱，感其德，遂出资为大了购地瘗遗蜕，火化舍利五色。众闻叟言，咸翘首望头陀返。既而寂然，众冠服送大了骨灰诣涅槃。忽一白衣小儿手托一石塔来，曰：“以此作和尚塔可乎？”众以其小而忽之。忽风起沙飞，顷刻昼瞑。风定，小儿不见，惟巨塔高六尺，雕镂精致，已端正压涅槃上。文曰：“紫衣大师衍派五十世行僧大了灵塔。峨嵋莽头陀遣工造送。”</p>
<p>　　余童时游寺中犹见阶上有长方石，宽二尺，长五尺，中凿一方孔，旁刻两鱼，俗呼为干鱼池，为庙中一景云。石初遇雨，孔中有水，鱼即跃入游泳，后为雷击断，不能灵。其实乃塔基也，而瘗骨所在，竟湮没不可考。</p>
<p>　　懊侬氏曰：相柳率然之流，珍重桑梓如此，宜其脱胎换骨，焚修名山。今之人也，其萍飘异地者，或幕矣，或宦矣，或贸易称陶朱矣，见人之胜于己者，分明秦越，必曰吾鼻祖与君同里耳。见人困于己者，分明乡井，必曰吾与君素未谋面耳。而且冷语浸人，一毛不拔，甚至从井下石，极力挤排，其亦愧此莽头陀乎！或曰如头陀，乃蛇而人者耳。</p>
<hr>

<p><center><font color="teal" size="+1">11 ‧ 赚渔报</font></center></p>

<p>　　青乌之术，信于越而胜于皖。歙之胡上舍名潜义者，本殷实，长子希郊年二十，习武，次子希祁年十五，业儒。父母卒已十馀年，柩迁延，尚未葬，终日挈地师走山谷。择太苛，吉壤颇难。有门下客周姓者来，告于胡曰：“某闻龙口村有片地，谚云：‘龙口村，水清清，有人来葬此，代代出公卿。’翁盍图之。”</p>
<p>　　胡浼地师往，周回详视曰：“妙哉！沙水环绕，的真牛眠。然上有渔人居，不知其售与否也？”胡询周，周慨然自负曰：“某愿凭三寸不烂舌，为翁作说客。”翌趋往，视村尽处有长桥十丈，桥南老屋门首晒鱼罾，髡柳如人立，上罥兔丝缕缕，其景幽寂。门内有斑白妇与一青衣丫髻女子相对坐结网。</p>
<p>　　正拟揽语，忽有白发叟遥自上流刺船来，携巨鳞。舣舟树根，入门与妇语，少顷，即提壶将出贳酒。周急与拱揖，叟答而问曰：“君为赋鱼来乎？”曰：“非也。”“然则为买鱼来乎？”曰：“亦非也。顷有事相访，乞容某尽其辞。叟殷殷邀之茅舍中，席绿蓑少憩，妇与女均避。叟自言包姓，“祖业打鱼，居此近百年，从未与冠盖交，不审长者何谕而至此。”曰：“为此一抔土居停，胡上舍欲购作先世佳城，不吝善价也。”叟掀髯笑曰：“仆生涯寄扁舟，颇不乏𫗴粥，此祖遗片壤也，诚不敢售。虽然，长者来不易，能为蓬壁光，请以浊茗尽东道谊。”旋呼珠儿瀹茗出供客。</p>
<p>　　女应声捧陶器来。周见其修眉丰颊，举止大方，虽朴拙而有清艳。曰：“此女公子耶？”曰：“某无子，仅此一女，名珠娘，慰情聊胜无也。”曰：“曾字人否？”曰：“红鸾尚迟也。其所以然者，某欲以半子托馀生，既不敢攀金龟婿，又不愿许田舍郎耳。”周问：“顷见白鬓婆婆者何人耶？”曰：“山荆也。”周怀惭兴辞。归则枕上筹终夜，曰：“有之矣。”翌见胡，告以难购语。胡再三托，期其必成。周曰：“渠有女，与贤郎次公年相若，若聘为妇，允养二老，则渠有安乐窝，地可得也。”曰：“豚儿倔强，奈何？”曰：“许以多纳小星，何如？”胡又虑有后患。周笑曰：“痴哉，翁也！渠但贪香饵，则权在我。善则豢之，否则逐之，何患焉？”胡曰：“善。”仍浼周玉成。周三四往，包渔夫妇始许可。</p>
<p>　　明春娶珠娘归。初颇得翁姑怜，夫妇亦伉俪。居二老于别院，起居餐饮，初亦安适。诹吉毁渔舍，浼地师点穴，工人破土，掘出一小石碣，上镌篆文曰：“桥南水，九曲流，桥北土，葬公侯。仁与义，葬无愧，暴与强，葬必殃。”胡见之大乐。葬毕，筑丙舍于左，嵌石与壁，夸示乡人也。年余，郊果由军功历登剡章，官潼关将军靡下参戎，胡居然封翁矣。祁亦肆恣，日事赌博与无赖游。珠娘稍讽劝，祁拍案大骂曰：“渔婢饶舌，敢限我成腐头巾耶？自娶汝，时为乡邻笑，婢子累人不浅哉！”珠惭极，哀啼，翁姑反袒祁，而祁更横，日于阃内施恶声。周知其不相能，急以多金购县隶之女红儿与为妾，践前议也。</p>
<p>　　包渔知之，亦无如何。妇欲兴问罪师，叟曰：“吾女已失身，若拼闹，是贻弱息罪戾也，盍隐忍之。”胡瞰其懦，礼节渐疏，饮食渐菲，终日两餐，如豢狱中囚。胡之亡父，时归而示梦曰：“葬我龙口村，甚不安，然既葬矣，当遵石上字，否则殃且至。”明夕又梦曰：“石上字，非可藐忽，幸勿虐珠娘也。若忘老父言，悔莫及。”再夕又梦曰；“龙口村地更有主，益改葬为便？珠娘父母，当礼敬之，万勿使向隅。”胡醒，总以为梦幻无凭，不深信，而虐如故也。</p>
<p>　　祁自娶红儿，视其妖艳，嬖昵殊甚，珠房竟绝迹，且妆奁箱箧，皆潜运一空。一日珠遭红儿谑浪，愤告于姑曰：“儿虽陋，大也。渠纵美，小也。竟若是无礼耶？”姑冷笑曰：“汝诚大，汝裙下莲舟较渠大耳！”珠大哭回房，思自缢，又以二老在，不忍死。包渔审之确，告妇曰：“我地虽掷，舟尚在也。盍再之水云深处觅生活，免得低首向人。”乃痛哭与女决，从此音讯断矣。女既痛亲别，又嗔夫恶，遂雉经。胡薄殓而瘗之北邝。</p>
<p>　　年余，祁每醉归，辄见红儿身右有人偎坐，扪乳作嬉戏状，面目仿佛珠娘。再详视，又似一貂帽男子，倏忽不见。疑女有私，詈之，红怒曰：“我非渔家儿，能任汝作践者，我父公门虎也，一怒当即倾汝家。”祁亦怒相触，从此诟谇终夜，恒搅两亲眠，不克安枕席。一日，又睹前状，急抽刀大呼斫之，鬼影灭，视颅破血溢倒地毙者非他，红儿也。红父鸣官讼欲抵，胡倾产贿当道，始照误杀充云南军。胡惊痛，犹冀长子郊有宦槖，可再兴。忽一日，大雷雨，砂石乱飞，龙口墓震裂，棺弃十里外，白气正矗，地户复扃，石碣上字改朱篆若刊，文曰：“居者渔，赚者胡，胡背义，遭天诛。地虽裂，脉未枯，后有来者休妄图。”</p>
<p>　　胡跳足往观，堕大厕，几没顶。数月，潼关书来，郊亦于是日马逸堕毙。胡哀哭，然悔亦无及也。后果有穷秀才李十三者，父死无寸土，闻雷篆语，以轻价购去，葬父骨。服阙即乡捷，成进士。遂于渔舍旧隙筑家祠，亦以石碣嵌壁，志异且志警也。越两年，官浙之督学使，𬨎轩避雨，偶宿古庙，遇一老僧操土音，知是乡人。询之，即包渔也。自云：“刺船远去，妇痛女，哭泣死，葬某山。一身落拓，不愿操旧业，披剃遇恒禅师，许度为僧，顷始挂褡于此。”李告以胡家事，包合十曰：“善哉！善哉！如是，如是。”李回籍即携归，命居家祠，司香火。包请于李，捡妇、女骨瘗祠隙，成小冢二，志以石碑，尾附短偈曰：</p>
<p>　　嗟我妇兮，此生可哀，自嫁黔娄，百事皆乖。<br>　　磋我女兮，此生何苦，生适匪人，死归故土。<br>　　咦，前世因，今生𧕏，菩萨慈悲，一齐解结。</p>
<p>　　日前作冰之周姓，偶来游，读碑文未终行，突倒地，衣冠如蜕，身则化为小花尨，狺狺不已，歙之人观者如市。</p>
<p>　　懊侬氏曰：胡门下周姓，一嗾狗耳。善则豢之，否则逐之，一语固已上干天怒，罚之惟恐不工。夫世之富而不仁者，其左右必有一献策小人，赞成纣虐，身之化犬，其天之报与？亦胡家亡者之灵与？然包既僧矣，何不诱而斩之，劈伽蓝，煮作脯。但恐此臭脔，只可煮以乞丐釜，不堪污之以蔬笋厨也。</p>
<hr>

<p><center><font color="teal" size="+1">12 ‧ 耍字谜</font></center></p>

<p>　　沪州刺史刘公，清白吏也。老伉俪年六十，仅一女，艳慧绝伦。其先保母戈媪，本名将凌夷嗣，私授以击刺战守法，得心传。媪卒，又以慈训解填词、赋诗、猜谜、属对，称典切。甫垂髫，即抱奇志。每读史，辄大言曰：“天生女子亦犹是人耳，何必尽以簪花傅粉为可人？以压线调羹为能事？彼冯夫人、秦土官，始为蛾眉生色。”</p>
<p>　　即题卧阁曰：</p>
<p>　　巾帼何曾限，女流当自强。<br>　　牝啼原可惧，雌伏亦堪伤。<br>　　枉逐牵萝伴，安寻磨镜郎。<br>　　红闺非桎梏，心在白云乡。</p>
<p>　　公寓目，颇赏其磊落。然公性深讳言，独每对寮宷必曰：“家有豚犬儿，不欲其来沾宦习也。”二老寿诞，女洁尊内寝，跪拜称觞。</p>
<p>　　公唏嘘曰：“老夫作宦三十年，诚不敢以小民脂膏饱我囊槖，何中郎目前仅有辨琴之女，而廉吏身后且无荷薪之儿？其得罪于苍昊者深与？”因与夫人泣下。女亦汍澜，急以彩衣效莱舞，为二老寿。时幕府诸君竞尚春灯谜，公戏拈千金之子，命女拆一字，对云：“婗字。”公首肯。女亦以“耍”字进，请公覆一美人名。公拈髭久莫属。女曰：“是花木兰也。”问：“于意云何？”“乃真女而假儿耳。”公轩渠曰：“汝今之黄崇嘏，乃亦效从军人耶？”对云：“不可有此事，然不可无此志。”翌有宗人以五岁儿入继公后，亲其敏慧，厚酬宗人归。携儿入，朝母拜阿姊，命女为弟更新衣，女应命而已，亦冠男冠，服男服，金莲瘦削，裹裂帛装败絮，外罩小乌靴，然后携幼昆雁行出，双双拜膝下。</p>
<p>　　二老骇且喜曰：“此谁家不栉进士耶？顾犹子之子，不若比儿之儿，恨补蜗皇，情移伯道，自今以往，当如是慰我桑榆也。”公御下素厚，臧获无漏言。明日，出炫寮宷曰：“两儿恋父，强自故乡来，当引谒诸父执，幸勿以历齿蓬头为笑。”比呼至，揖拜如礼，应对当行，莫不交推二难，无能辨乌之雌雄也。</p>
<p>　　遂名其伯曰世璜，仲曰世珩，从此肩随。公更授女以治谱。迨公卒，璜年已十六，珩始七龄，不能当大事，女挺身扶榇回里。服除，即援例为县令，谒选授蜀之纳溪，迎母弟居于署。政声大著，执法尤严，邑之大猾，畏其威，闭户不敢出。</p>
<p>　　东部有盗魁，据险揭旗，窝众四掠。女闻报，躬率捕弟子直入老巢，手自马上缚其渠。其馀三四贼，乃向与役通者，脱其罪责，以诱捕自赎。是夜床头声铮然甚厉，呼烛睹，一短匕首刺枕畔，入木寸许。心知盗所为，然捕益急，获即手刃之。盗悉遁，民赖以安。其断狱也，无隔宿。其刑人也，必见骨。</p>
<p>　　故剧盗相为口令曰：“宁逢虎狼，不遇纳溪刘世璜。”然案犊之暇，惟承母欢，教弟读，印床花落，若无事者。然人有讶其不娶者，必以家有糟糠对。问何不纳小星？曰：“喜习静也。”一时仕蜀之吏而能者，首屈纳溪刘大令。</p>
<p>　　越十载，宦槖馀数万金。上游正欲奖以剧邑，有方伯公子某，素闻同官有私议女者，良由蛴螬之领，无棱棱结喉，樱桃之唇，无鬑鬑根蒂耳。是日正有事过邑，宴于署，女与酬酢，豪饮极欢。漏三下，公子倚醉嘲云：“大令青春，既不寻故剑，又不觅新欢，百里侯岂终鳏耶？”女笑颔之，隐几假寐。公子素不羁，拟乘隙穷其变。逡巡间，甫近玉体，女惊寤，遽腾一足起，靴脱而莲舄露焉。乃欠伸大叱曰：“伧唐突当死。乃公自髫龄以至服官，游戏宦海，已近廿年，何竟为竖子窥破！虽然，我报国抚民，官箴凛凛，乃巾帼而须眉者也，不失为奇女子。如汝曹，画眉澡发，玉貌翩翩，乃须眉而巾帼者也，诚贱丈夫哉！”言已，大吆喝，立挥之出。</p>
<p>　　公子魂销气结，乘曙色动，策马奔回。方伯审之，急以他案劫其官，遣媒妁授意，将聘为子妇。怒曰：“老公懵懵，彼不肖子破家犊也，好偾人事，即儇薄之一端，岂吾偶哉！”邑绅某，慕女才色，欲为家儿委禽。太息曰：“吾不能父于斯，母于斯，再妇于斯也。”解组日，出辞诸幕府曰：“吾已属倦飞之鸟，若徒为呼吓之乌，一何可笑。”又入而跪白其太夫人曰：“昔日儿进耍字之谜，今始验乎？请奉母返田园，视弟成名，勉加餐，消艳景，固无子而有子也，何必斤斤于真假？”太夫人曰：“善。”即日买舟南下。</p>
<p>　　邑之氓，焚香来岸，呼慈母、颂神君者以万计，咸涕泣不知所云。船出巴山，溪水甚恶。一夕至三峡，月色昏黄，草木作人态，猿鹤唳凄风。女惊起，卜以纤指曰：“此处恐有谋我者。”急呼母弟与婢媪咸起，己则短衣握铁针一把，嘱但闭舱坐，勿语言。然后猱升桅竿顶，肆瞻眺。少顷，果有呼啸来者，双桨如飞。一盗厉声曰：“刘使君，好男儿，昔不为吾辈开三面网，今当于此处解千金槖。吝则血吾刃！”女笑曰：“吾怀中有升许瓜子金，正欲犒汝等。有胆但亲手接。”旋即互詈互叫号。母弟伏舱底，战欲死，忽闻阿呀声，继以骨冬声，声声不断者片刻，馀𧕏忽哄散曰：“使君真神勇也，吾辈且退。”</p>
<p>　　女含笑下中舱，慰母曰：“阿娘无怖，儿已诛鼠贼，从此坦途矣。”问何术？则己身登绝顶，贼欲得其人而甘心者，必仰面口衔刃，手援足蟠，由下而上。女待其近，蓦以双针钉其目。贼见其手无寸铁，不知前进者何故颠入水，益鱼贯来，咸皆裂毙。盖以逸待劳，皆戈媪所授诀也。一家忭欢，女独洒泪，忆保母不置。抵钱塘，始露云鬟，反初服。置田宅西湖上，终日奉母泛舟于天光云影间，寻六桥胜迹。</p>
<p>　　弟珩善读，瞬游邑庠，领乡捷，即为之娶名家女，以媚北堂。女则长斋绣佛，焚修比优婆。太夫人矜其志，转幸守贞，可长聚首。一日有老尼负长剑来，不假阍传，直诣女室。相与合十已，即云：“愿以哑谜为女县令参箭锋、悟棒喝，何如？”曰：“可。”乃双蒲对坐，互衍奥禅，侍儿莫测其渊旨。尼忽询纳溪前事，女笑云：“是不过耍笑一场耳，阿师毋齿冷。”尼亦捧腹云：“以女人身，现宰官相，抱璞不雕，流泽靡量，耍笑一场，自家招状，直待蛇尾羊头，当迟子于妙高峰上也。”</p>
<p>　　尼去后，女神悟非常，双瞳忽作紫碧色。至午年，太夫人示寂，女缞服携小夫妇送葬毕，仍易男子装。珩问云何？笑而不答。归途，车声辚辚，顿失阿姊所在。有房老云，老尼颇似戈媪面目，疑其有尸解术，来寻高足弟子也。</p>
<p>　　懊侬氏曰：刘世璜，聂隐娘后一人也。若使之建五丈旗，必有非常用。方伯公借他案削其职，反成其高，不知是何居心？一把绣花针，既刺鸳鸯，亦诛豺虎。天下无弃物，在用之者，神而明之耳。彼方伯所谓县令者，侥幸仕进，两手如死匏，一旦遇贼，即身先鸟兽散，较之刘家女公子，不吓煞，亦当愧煞。</p>
<hr>

<p><center><font color="teal" size="+1">13 ‧ 公道娘子</font></center></p>

<p>　　扬州西山，有富翁叶姓名槐，业贾，胞弟葵，业儒，均承先人产。妻董氏尤内助，槐每与肆伙，会稽董辄于屏后较锱铢。然绝不市田亩、广第宅，因未析居也。葵游庠举优，亦名下士，嗜声色，重好友，有急难来告者，时盗公中财帛与之，乡里称为二善人，而兄则恶其所为，嫂尤甚焉。</p>
<p>　　会秋闱，兄勉与朱提三十金作川资。请益，不与。葵妻郝氏素贤，置酒内室，为良人作祖饯，唏嘘曰：“君晦运未退，此去恐数奇，然无如何，宜早归，毋浪费。不然，恐苏季子为君之前车也。”葵笑颔之。晨起解缆风利，抵燕子矶，闲步江岸，见背山临江一带村落，颇饶画意。青帘出树杪，临风动摇，知是酒舍。欲沽饮，入门则众方絷一狐，酒气醺醺，目瞑若昏睡。询之，曰：“此物踪迹诡甚，时窃饮，顷沉醉倒瓮侧，始就缚，将剥革补裘，偿酒债耳。”葵意良不忍，急摸腰裹，得银二两，请易之，遂祝而后放。狐解缚顿醒，目耽耽视葵久之，窜竹径中，遂杳。</p>
<p>　　明日抵金陵，觅寓庐，步通衢，见无赖辈假托欠官项卖妻子者，辄分资与之。友笑其迂，葵曰：“吾行吾心之所安，不计真赝也。”未入场，资已耗。试毕榜发，依然康了，贷友人金始回。兄嫂果白眼如妻言，而妻独慰藉之良厚。董谓槐曰：“阿叔不才子耳。吾夫妇昼夜大辛苦，能为渠偿无底壑耶？盍析居爨，听若所为。”槐信之，凭戚属等分书，自得十之九，以一归葵，犹津津市恩。戚属得槐赂，无一言，乡里窃为不平。</p>
<p>　　乃挈妻另宅住。临徙，入与兄辞。槐曰：“从今而后，吾弟好自为。富与贫，毋告阿兄也。”乃默对父母木主，洒泪去。然葵虽得一，犹五千金。遂修屋宇，置器具，日与风雅者游，益以好义周急为事。后渐不支，又嗜酒得病，卧床伏枕，徒搏空拳而已。</p>
<p>　　生子一，名麟，颖敏嗜读，貌亦温婉。人瞷其贫，无与议婚者。幸妻郝氏贤，纺绩度日，砖灯药灶，晨夕经营，暇犹课子读。明年，麟入泮，立意攻苦，冀博一第，为老亲吐气。独居园内小楼，书声常彻夜。邻叟五更起，犹见楼上灯光荧荧。葵兄弟不通问讯者十年矣。槐两鬓将斑，犹持筹权子母，得黄白，藏以瓮，闭密室，私曰库。生女一，行八，名萼仙，少于麟，未字也。</p>
<p>　　一夕，夫妇小饮醉卧，时褥暑，竹簟棕床，甫交睫，闻床下有窸窣声，瞰之有光，一女子蛇伏，撚纸作灯，照蚊虫。骇问之，不见。次夕又见。怒叱之，即抛砖掷瓦，举家惊惶。董北人，知为狐，乃告槐，谓宜敬祀，可勿扰。夕果女子床下立，倚几微笑，著白纱短汗衫，绿裤褶，足纤纤如笋芽。同询曰：“卿仙人耶？”曰：“然。”曰：“既仙人，何匿吾床下？”曰：“奴豫产，无名字，前生与萼妹本手足，顷远来相访耳。”董呼萼起会晤，果欢喜如旧相识，遂请于萼房下榻。女大喜，愿拜为螟蛉女。长萼一岁，众呼为七姑娘。朝夕偕萼问起居，闲即刺绣，寡言笑，举止大方，居然闺秀。</p>
<p>　　久之，众忘其为狐矣。尤善卜生理，如女言必获利。失物，如女言，必复得。畏见男子，虽门外五尺童，罕能睹其面者。婢妪有微劳，必向二老索微资奖之。自云无一钱，衣屦与萼互著，虽旧敝，女衣之如盥且香。欲为易新衣，曰：“儿与萼妹了缘耳，渠嫁儿即去，敢久累耶？”以是老伉俪益深信之。使人夸于葵，闻甚骇，妻欲往阅，坚不许。麟虽楼上读，亦微闻其异。一夕读倦，口燥欲呼茗，听机声停，知父母就寝，街柝转三更矣。犹夷间，闻扶梯有莲屣微步声，问伊谁？曰：“太夫人遣送茶果来。”视之，二八好女子也，亭亭如玉，不辨谁何。大惊，面失色。女启樱粲曰：“大郎不下楼，故不识耳，奴管家李嫂之犹女也，朝来看婶，蒙夫人留住。婶昨午灌菜圃，苔滑倾跌，至今骨酸痛，故遣奴来分劳。”麟思家本有李嫂，即亦不惧。饮其茶，清冽达心脾，意旋荡，不能持。挽女颈戏之曰：“得卿为红袖添香人，方不负此半窗明月。”女面赪微笑，收盒欲去。麟挽之曰：“卿知我犹童男否？”女曰：“谁辨郎真伪耶？”曰：“卿且辨之。”遂与狎。女曰：“郎固童男，奴亦处女，两小葳蕤，幸勿狂暴。”偎傍入帷，于飞乐甚。麟复挑灯，抱女端详曰：“李嫂发蓬蓬，鸡皮皴，何福得卿为犹女？小生虽贫，当破产购卿为良匹，死不憾也。”女推枕而起，笑曰：“郎明日问李嫂否？”曰：“容暗访之。”曰：“咦，误矣。妾与郎戏耳。郎以妾为谁？大伯家七姑娘也。若真仆妇女，郎又冠而歌朝雉，太夫人能遣干柴近烈火耶？”麟骇诧，且以兄妹名分痛悔。女笑曰：“书痴何必尔？妾与郎有夙缘，其所以先诣渠，后诣郎者，亦良有故。如慎密，可永好耳。”鸡唱，飘忽去。</p>
<p>　　由是靡夕不至，至必伴麟读。自亦溺管，另灯为麟抄制艺，字迹明媚如其人。间亦携酒肴，猜枚射覆为乐。床第之事，惟许一月三度。麟每坐愁叹，女询之，以贫告。曰：“此何难？须眉男儿，直得愁阿堵物耶？”次夕携锄来，招麟㔉苍苔寸许，瓮露，曰：“镪满焉。”</p>
<p>　　女去，告父母，掘之，数千金。嗣后，女所指掘必得。异之，女曰：“此天旌郎孝也，奴岂真如碧眼贾胡耶？”由是家暴富。一日葵病笃，医术穷，麟下楼侍疾，女亦不至。因思古孝子有刲股救亲者，迨向晨，偷至楼下，焚香告夭，解衣露刃，正欲割臂上肉，女忽至，掣刃掷地曰：“郎读书人，亦效此愚孝耶？妾心碎矣！可惜我两人未分明，难见翁姑耳。”麟急往告母，且述至富之由，益神其术。母恍然曰：“得妇如此，能以非类见弃耶？且七姑娘，仙人也，必能救而父。吾方欲香花供养之，何匿为？”言次，女已姗姗来，母急抱于怀曰：“儿，吾家福星也。”女拜母，母答拜。</p>
<p>　　袖出赤丹如豆，付麟曰：“可吮而度之。”少顷，腹震震若雷鸣，喉格格欲吐，吐寒痰碗许，疾若失。遂拜翁。问：“何术之神？”曰：“翁久贫，郁甚矣。今暴富，心花怒放，块垒动，故惫耳。此散郁丹也。”适仆妇入，女急遁，附母耳畔小语曰：“母慎密，泄则儿去矣。”由是仍麟能见，他人不能见也。女自遇麟，蹀躞往来，而萼仙固无日不与女共餐眠。次年大比，麟与女别，殊恋恋，女馈遗甚厚，矮屋中所需者无不备。</p>
<p>　　麟去果捷，泥金报喜，女私以珠玉值万金为贺。葵顿富，子又贵，兄奇之而不知其由，亦深悔从前之刻，意多致贺金以挽回之。及发银箧荡然。急视库，则封志如故，而瓮中皆去其半，大骇。统计所存，仅十之五。问女不承，疑之。镇以茶米，加以符箓，而耗脱如故。既而微闻麟事，痛恨，急遣干仆走江西，求天师。天师行符檄神将，复以事关恩怨不平，难于驱逐。仆哀之且献重资，始遣法官赍符一往。而女在家已知之，笑曰：“我去易耳，何必费许多事。且我乳母已来带我矣。”果有白发媪领骡纲十馀头来。媪入门，与女絮絮语，女盛妆入与二老告别，怒不语，女惟含笑，转握萼手曰：“妹子倒好，吾不忍别。”解手上金钏赠之曰：“他日有难，可呼七姊姊，我自来救。”</p>
<p>　　匆匆出门，与媪各跨一骡，其馀皆若有重箧在背，腰几折，铎震震向西去。葵夫妇闻女同去，惋叹。麟更伤悼，议婚必却。众笑曰；“痴男子为狐妇守贞耶？”随入都会试，行至黄河边，将渡，忽帽内甚重。心异之，试语曰：“七妹耶？”曰：“然。”曰：“何不吾袖中匿？”已而，袖果重。渡毕，与麟同车，舆夫不能见。夜宿店，问女曰：“自分不能见，卿竟来耶？”笑曰：“多少事未了耳。”抵京，试毕竟落第。麟悲感，方拟整装同归，忽吏部报单到门，盖已捐授湖北某郡知府矣。询女，女曰：“郎命宫只能得一科榜，犹翁积德所致。仆仆京华尘，徒寻烦恼，不若乘壮年作一太守，犹早得鸡豚逮养耳。”曰：“五马非两万金不可，岂易猝办耶？”曰：“妾行时骡背上物，运此久矣，昨始遣人上兑耳。”益服其神。陛辞谢恩毕，回籍迎养，履任所。从此，玉容人皆见之。事翁姑至孝，相夫多政声。晨起偶于后圃看芍药，一老幕府谢公见之，诧容貌酷似其女娟娘。女故迟迟，瞻眺益真。若非两婢侍侧，几误呼为女。异之，告于葵。夕侍宴，葵转告女，女唏嘘再拜曰：“实告翁，儿即江干被絷者也。伯翁析不平，儿暗分之使平，既报大恩，又体天意。今事毕，儿亦从此辞矣。”一家惊挽之，仓猝遂杳。麟睹剩妆零钗，痛哭欲死。</p>
<p>　　葵急聘娟娘为媳，幸对新人如故人，稍可解免。萼仙自女去，即适同里程孝廉。偶难产几绝，因忆女言，急解钏，击而祝之曰：“七姊姊救我！”应声堕一丹药，服之，儿呱呱啼。视之，英物也。槐不知，是夕仍与妻诟詈女。忽觉房外有声甚厉。走视之，壁上留书一行曰：“七姑娘谕痴翁媪知悉：分尔财与尔弟，一家人何彼此？我不过作公道人耳。再詈，当尽攫去无悔。某年月日。”槐见之大怖。及闻萼仙难产事，益惊。遂洁龛，立主祀之，题曰：“公道娘子之位。”葵夫妇八十卒于官，时麟已生三子，扶榇归，遂不仕。</p>
<p>　　槐夫妇亦相继卒，麟以长子承重，厚葬之。三子皆贵，遂辟两宅为一，题所居小楼曰：“仙云如昨之楼。”每登楼独酌，娟娘偶过谈，犹惊起欢迓曰：“七妹来耶！”</p>
<p>　　懊侬氏曰：张公九世一堂，流风已远。世人亲骨未寒，析分遗产，强者吞，弱者死，走诉戚属，意借季路一言，卒之队引豺狼，利分鹬蚌，公道已难。更有控诸大府，意求王章之折断，亦复木偶登堂，胥隶果腹，公道更难。势必待妻子嗷嗷，贫无锥立而后已。地下父母，灵若有知，能不抚膺而痛哭也哉！若七姑娘者，感恩而来，报恩而去，分香判袂，留有馀不尽之情，又不仅仅乎公道已也。果有其人，则凡咏贼王之豆萁，当尽化为田家之荆树。</p>
<hr>

<p><center><font color="teal" size="+1">14 ‧ 除三孽</font></center></p>

<p>　　沧州西郊，山色葱蓓处，隐极大村落，为众孙阖族居。族之长名百药，字邈孙，农叟且濡生也。家赤贫，性狷介，幼聘某氏女，未娶即殒，戚因贫，无与论弦续。乃独处如野僧，衾寒枕冷，魂梦不甘者，五十馀年矣。所居村隙三间茅屋，插篱为垣，挂箔当户，辍耕之馀，犹肆歌啸，声震震出金石。</p>
<p>　　瞬届除夕，风雪满天，滕六夜舞，子弟有以麸面彘肉馈岁者，杂野蔬制作饼，为明朝荐春盘供客，亦自饷。泥炉烧榾柮，煨浊酒一壶，叟且制且饮，鳏趣颇闲。听庭外有脆折声，方惧麂眼为鹅毛压损，忽有踏软琼掀箔而入者，审之则一二八好女子也。容既绝代，妆亦非时，翠袄锦裲裆，绣鞋绿裤褶。进则脱外罩紫披风挂泥壁，即云：“处士大忙，不嫌手瘃皲，许分任其劳乎？”叟思村妇中无其人，深夜穷村，亦不应有侯门亡者，疑于衷，惟笑颔以首。女偎炉略熨纤纤指，即凭几制一二枚，绝工致。叟赞云：“式仿红绫样，能入画，娘子何巧哉？”女笑而不语，惟星眸饧涩，竟体蒭香，似与叟有同嗜。即满引一觥飞至云：“田家酿，恕不清旨，尚堪一咂乎？”女含笑，遂对酌。须臾，益沉醉，玉树颓矣。一树海棠，娇唤未能醒。叟起，抚香肩，衣皆薄绵，肌如起粟，怜之。</p>
<p>　　及视壁上物，大惊，紫披风突化为茸茸败狐革，口鼻尾爪悉具者也。急覆以自家敝裘，然后就灯详视，益确。始恍然悟玉人为狐。适将执爨，乃藉作引光奴，然湿柴焰发，灿金星，霎时煨烬。再入座，女已欠伸起，喃喃软语曰：“醉乡之游乐乎？”既而掀背上裘，仓皇四顾，索披风，竟乌有，窘迫万状，向叟裣衽云：“公长者也，幸勿恶作剧，倘赐反璧，感切沦肌。”叟始犹推托，继因其哀涕，遂直陈。</p>
<p>　　女哭曰：“冤𧕏哉！实告君，妾上界天狐也。修千年，始脱革，功尚亏，不遽弃，顷贪杯中物，遭楚人炬，赤条条将何所归乎？”叟引过，谢不辍。女又问一袭敝裘，究谁为之覆？叟云：“是尚有他人耶？乃贱子怜卿寒耳。”曰：“嘘春授暖，缘遂因之，袍泽之亲，即肌肤之爱，儒家以为仁，道释家以为挂碍，处士累人不浅哉！妾守雌得嫁一老男子，本无顾惜，然而半世之苦行，一朝成敝屣矣。”言已更泣。</p>
<p>　　叟再拜云：“门外泥深可没髁，娘子纤足何能一步行？倘恕庸浊，许结天婚，则小团瓢，即子之宫也，更何归焉？”女叹云：“是亦氤氲簿上注定婚媾耳，妾何敢与数强？”因自述无姓氏，名曰花欢喜，同俦呼为花娘子，失怙恃，孤与叟同。旋闻鸡唱，爆竹震比邻，女殷勤焚柏子，燃桦烛，同拜天神地祇，然后交贺曰：“与郎约，元旦固不能行合卺礼，即宗人小辈亦不容觌面，且閟馀斗室中，百日后，始妾身分明耳。”问：“能预白宗人否？”曰：“虽无媒妁，神天临鉴，何讳之有哉？”言毕，即进室，且下键，隙皆幕遮光，鲜一线。但每有咨白，辄应诺，宛在其中也。朝暾上茅檐，老稚咸集，叟笑舞缕述昨宵事。众轩渠，疑凿空，旋闻屋内有咳唾声，始信。云：“翁既俪仙媛，是即从母、从大母行也，敢不稽首拜瞻慈范？”叟云：“且缓以百日为期，是亦仙偶嘱。”众疑信者半，然一瞥眼，则昨夜之不托，皆蒸腾列几上，初无仆御供传餐。</p>
<p>　　送客反，问云：“顷为卿之狡绘耶？”隔户应云：“既为人妻，理司中馈。嗣后有所需，郎但高声，即能自致。”由是传说遍遐迩，其急欲扩眼界者反憾春日迟，而𧕏魔生矣。</p>
<p>　　先是邻村有马氏三𧕏，其一曰马时，夜卧人家屋脊上，僵若死，伺屋内一声息，即应声化猫犬走，而椟内钱物空矣。觉者自内吆喝施器械，则滚向外。自外詈骂，掷瓦石，则滚向内。倏来去如鬼蜮焉。其二曰马安，时之弟也。披狗皮学摇尾，酷肖卢令。夜入人家盗货财，觉者蹴之，则犬声如豹。击之，则身捷如猱。立而施老拳，尤勇无敌。其三马菊花，时、安妹也。夕盗男子淫，必饱吸其精，死方已。又黑夜伏旷野，引吭哀唤，黑甜中有误应者，即摄入魂，装入傀儡腹。演杂剧，攫路人钱与堕孕妇胎，剪小儿，私为两兄炼迷药又屡矣。</p>
<p>　　官俱缉术穷，歼一𧕏而不可，然皆虐远郡不敢扰近村。顷闻孙家事，即乘机至，将移祸于仙。百日内，村中果时时夜惊。叟不知也，先期折简招村人，翌果冠裳坌至，视茅龙不剪，而门外锦步障可十馀亩，匝地覆红氍毹，陈设珍宝，俗目多未经，且仆婢满前，鼓吹迭奏，每一答应，声响若雷。</p>
<p>　　叟与女出，华服艳妆，众惊为天人，不觉𫖯首而屈膝矣。女逊而有礼，倨而能容，堂上下开玳筵数十座，珍错盈丈席，天伦极欢。然杯斝闲时窃窃耳语，盖讶其蓦富贵，村氓鄙理，不得不以夜惊疑花娘子矣。</p>
<p>　　夜深，两行画烛送之洞房，在天比翼，罔喻斯欢。明日，客再到门，则屋可打头，鹿场如故也。叟出偶有所闻，归而怨女曰：“家徒壁立，诚愧对仙人，然古之泣牛衣者，独非伉俪哉？卿若厌贫，大好远引，幸勿学穿窬贻田畯忧耳。”女佯问云：“何？”叟告以村中所疑。女曰：“嘻！妾偶缚情丝，已难飞越，若再破杀戒，更恐沉沦。但势如虎背，究未能已已者也。”越三日，召村之耆老告曰：“荒村贼警，外有疑新妇者，然乎？否乎？新妇方拟出奁资，广阡陌，筑第宅。若此事不明，玷辱奚甚。今宵贼之至，略施敕勒以缚之，幸勿轻纵也。”众以手加额曰：“既为新人鸣冤，又为此邦除𧕏，幸甚！幸甚！”</p>
<p>　　夜半二𧕏果又来，时甫登屋，突鸱尾上有巨手来缚，心急化狸奴，空中蓦撒猎网以盖之，不得逸。安掀狗皮却走，亦如胶粘，莫能剥，成真狗焉。闻时在网中号，欲啮网救之，亦吸入网。时北斗阑干，村柝渐懈，而女已遣两牧竖，桴一巨鼓，绕村呼击贼。众起视，犹曰：“猫犬耳，何张惶？”竖云：“花娘子传语，是即贼也，当舁往责供词，伏人心。”</p>
<p>　　女乃燃烛茅稽下，坐而受俘，戟指咒云：“弃人身，甘兽体，包兽心，灭人理，遇仙人，兽亦死。”猫犬乃作人语，供不讳。村人辨其音曰：“快哉！是马家二𧕏也。”女问曰：“何如？”众乞新妇施行，曰：“焚之。”时，安大呼曰：“娘子亦异类，奈何虐吾辈至死？”女笑云：“宁可物而人，不可人而兽。吾无汤王德，能为汝开三面网也。速举火，毋多言。”众噭应，荷束薪如山，烈焰既炽，𧕏骨成灰。</p>
<p>　　马菊花闻变大哭，切齿曰：“吾必有以报狐妇。”女每伤揪隘，颇难堪。叟以贫对。笑曰；“是何足虑？江海多无主之物，惟仙人能取携便耳。”因陆续自床底运出白镪二万两，购田壤可接云，兴土木比阀阅。从此人喧于室，马腾于槽，比旧居判云泥矣。明年春，女有妊将娩，预悬瓮于门，口向外。人问之，笑不答，是夕正临盆，马菊花披发缭衣，持刃突至。将履闼，飕然瓮飞下，盖顶若山邱，不容一掀掷。人方奔瞰，而屋内呱呱啼，婴儿正堕地，是为叟之长子也。</p>
<p>　　村人闻菊花瓮内如苍蝇声，自诉：“报兄仇，将甘心于花娘子，今遭毒手，悔罪矣，愿宥之，自投魑魅地，不敢再撄夫人城也。”村无男妇，莫不抚掌，恐逸出，仍不利于产妇。即环炙巨炭，一𧕏亦焦。时正苦旱，明日沛甘泽满沟洫，慰三农。人以为花娘子除𧕏之报云。年馀，女又育，是为叟之次子。长名曰伯雍，次曰叔和，皆颖敏，入邑庠，均娶名家女。女相夫教子，督织课耕，劳瘁极矣，而姿致长如二十许人。</p>
<p>　　叟则鸡皮鹤发，渐龙钟，每问云：“卿既仙矣，能无却老方乎？仆若先化，恐卿亦孤寂煞耳。”女曰：“或吾归甯时，当为君采一凤麟草。”曰：“卿前云孤孑，何又有家？”笑云：“不过鸥程迢递耳。妾姊妹宛若，亦久赋离群。”卓午，携叟走入山中，不见。明午，又携手从门外归。子妇争问讯，大笑，绝不言何往。惟叟颜色光泽，健步异寻常。又五年，雍、和同榜成进士，旗铃到门，叟正与女餐饼饮村醪。闻捷，叟哑然一笑，目遽瞑，逝矣。</p>
<p>　　女毫不哭泣。殓毕，亦卧床呻吟，抱重病。雍、和奔归，哭甚哀。女呼而谕之曰：“娘本不当死，奈前除三𧕏为阎摩所恶，数不可逃矣。其速办槥具，与汝父聚泉台。”言已起趺坐，玉柱双垂，含笑亦卒。</p>
<p>　　出殡日，冠盖而送临穴者千人。觉女材独轻，谋开视，则一玉簪一古镜，尸不见也。年馀，长妇病，梦至一处，山水楼台，色皆金碧，桃花万顷，天吴紫凤相往来。忽有呵殿至者，金芝翠盖，车上端坐一美人。审之，姑也。急下拜，姑告云：“阿婆已奉帝敕主此山，为除𧕏真妃，阿翁亦挈带成鬼仙，毫无苦。小夫妇积善做人家，不必念椿萱。”旋出松花饼与妇餐，妇三咽而醒，病旋瘳。雍出官侍郎，和官方伯，子孙亦繁衍多贵人。此丁君树亭所述者。</p>
<p>　　懊侬氏曰：人与狐偶，历代甚多，何足奇？所奇者为大地除妖𧕏，既智勇且决断，视执法懵懵之官宰，为何如乎？生有大功德于民者，死当百世祀，尸解后，膺帝封，分也。弥留时数语，未免犹巾帼习气。</p>
<hr>

<p><center><font color="teal" size="+1">全书完</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_07/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_07/" class="post-title-link" itemprop="url">夜雨秋灯录 - 卷七</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-28 00:00:00" itemprop="dateCreated datePublished" datetime="2000-10-28T00:00:00+08:00">2000-10-28</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">01 ‧ 大脚仙杀贼三快</font></center></p>

<p>　　半截美人宋氏，甘泉人，归某甲。甲粗蠢，贫不能养母，赖美人为商家保母，得资奉甘旨。生有殊色，不施脂粉，不作时样妆，以裙下双趺，不作弓月样，故人皆呼为半截美人，其实即近今所谓黄鱼，所谓门槛里，又所谓大脚仙也。</p>
<p>　　盐商某，慕其容，厚值致之。所乳子多肥白，又善伺主人意，惑之深。主妇偶审之，逐美人，子辄呱呱啼，美人转，子又咭咭然喜也，故得值恒倍于常。甲善博，资耗则索美人值，无怨也。</p>
<p>　　咸丰三年，粤匪踞金陵，扬震恐，议降议御，纷纷不能定。美人私说于主人曰：“降御皆非善策。扬俗奢，必灾，盍早营兔窟乎？”已而城陷，美人先夕出，将奉姑远徙。一黄衣贼目，突至其家，杀姑及夫，拥美人上马，键巨室中，将污之。美人含笑甘语以媚之曰：“郎在天朝何官？”贼屈拇指示之曰：“占天侯。”曰：“位已列爵，尚未经人道耶？长夜漫漫，杯酒相乐，若白昼活秘戏，得毋为将士笑乎？”贼大喜，开筵张乐。须臾月上，美人艳妆出，歌吴侑觞，韵可销魂荡魄。忽睹甲仗，手颤而股栗。贼醉睨曰：“卿何怖？”曰：“妾小家女也，见兵革能勿惊耶？”贼立命撤却。顷又抱贼耳语，曰：“麾下将士，耽耽虎视，霎时我两人赴阳台，渠等穴壁看，得毋大扫兴！”贼即传令，各归伍退三舍，不唤汝，不入也。</p>
<p>　　贼醉，乃代弛亵衣，裸而仰卧，昵声促美人寝，曰：“少缓。”乃自注水于浴器，一丝不挂，徐徐濯下体，渍渍有声。听贼鼾息，已十数转，虞其诈，故试以亵语，不应。遂柳眉倒竖，粉黛生杀气，视窗前月朗，刁斗远鸣，急索剪刀，就鞋底磨再四，跳登榻，跨贼身上，觑定咽喉，猛之。贼瞠目视美女，奋欲起，压之不得动，血喷出，满被褥，霎时毙矣。复拔剑刺其腹，肠出，乃止，展衾覆之。</p>
<p>　　听漏已四鼓，潜浣手，整衣出，户宵遁，望门投宿，不敢言，第诡云逃难者。贼中绘图索之，不可得。</p>
<p>　　尝读《元史》，至正年濮州薛花娘杀贼一事，如窥谗鼎，如玩秘戏，半截美人，何其不侔而合耶？因思扬州女仆果艳冶，佣于商家，凭官媒写靠身纸，必须书刻己身怀六甲，防后患也。近日宴客，多招以侑觞，否则座客不欢，缠头之锦，竟多于缠足者。</p>
<p>　　又一女陈姓阿脆，真州人，浪甚。冠陷时，女逸出，踽踽走西山，昼伏夜行，将奔大仪，寻伊姐妹行讨生活。至秦栏镇，以为距贼远，放胆行。偶思遗，遂循大溪，意入芦苇中私且歇。突一黄巾贼目，负洋枪佩刀，贸贸然从溪右来，两面皆水，不及避，反坐以待之。贼拉与乱，女正苦无川资，瞰贼腰缠累累，欣然就之。贼脱女衣，一丝不挂，仰卧溪岸，而己则仅捋穷。女佯笑曰：“急色儿可笑！男女欢合，全赖裸抱，肌肤磨掺得趣。若此，则终是隔靴搔痒耳。”贼笑从之，甫近身，尚未解铃，女故作浪态，乘不意，遽搂之，滚入溪水中。女本江边产，向习流而善泅者，贼入水，四肢浮泛，女力捺下沉，三冒而三捺之，已作尾生桥下死矣。女抽刀断其头，取臂上金跳脱，席卷囊中黄白，着衣打包，从容负之去。临行，复回顾水际詈曰：“狗贼快乐耶？”后入安宜，嫁一少年郎，颇伉俪，称小康，移家秦邮。近已为子纳粟，称太母矣。</p>
<p>　　懊侬氏曰：人间最惨，莫如女子缠足声。母之于娇女也，虽爱若掌上珠；独缠得双趺，如酷吏之施毒刑，曾不能少加顾惜。主之督婢，鸨之饰雏，惨尤甚焉。每闻此声，辄痛东昏侯寡耻鲜廉，宜乎覆国。缠已纤纤，阿母意犹未足。及步步生莲花矣，而豺虎猝来，挪移倾仆，直恨无彩翼两飞耳。爱女之家亦曾记此乱离时乎？之三子者，谈笑不惊，或手刃之，或计赚之，而且尺二金莲，其行便捷，出入虎穴，极纡极闲。倘遇斯人，当破产以购之，一捧砚，一添香，一负剑，粉黛中饶有英气。</p>
<p>　　又闻一周姓妇，吾乡挈东鄙人，自恃足大善走，难将及，先嘱良人挈子女潜遁，己则摒挡长物。甫就绪，郊外边马已四出。无已，怀一利剪，出门，将觅小道，寻亲戚家暂避其锋。</p>
<p>　　忽一贼目自远瞰瞰妇，似有风致，扬鞭追及，喝之止。妇亦不惧，含笑相迎，宛如旧识。下马推妇于地，将淫之，妇佯解裤带，而笑露其齿，嗤形于鼻，贼问云何，曰：“我惜子愚耳，子等跳梁，全赖骥足，设与我苟合时，马遽逸，奈何？”贼思其言颇近理，又能慰己，然四顾荒郊，无一树一石，可以揽辔，颇筹度。女云：“献一策，然后为所欲为。”贼求计甚急，女大声曰：“急煞儿，盍以缰系于两足乎！”贼抚掌称善，乃弯腰俯首，牢缚不少松。</p>
<p>　　时妇之剪已在手，乘不意，蓦以剪刺马腹，马负痛，遽咆哮拖贼绝尘奔。剪在腹肉中，愈走愈摇，愈摇愈痛，痛则狂奔，如蹑电，如追风，十里外犹不辍，而贼已肤裂额烂，骨折气竭，不似人形矣。</p>
<p>　　妇徐徐整衣裙，拾贼遗之包裹，遥望马拖贼去，觅路始行。及寻得良人，相与剪灯话终夜，吃吃笑不休。</p>
<p>　　懊侬氏曰：缙绅家闺秀，原难尺二飞凫，使外观不雅，然亦何必过小。彼媸者，背曲肩驼，虽裙下解结极纤，亦非真丽；妍者体柔腰细，即裙下玉笋稍巨，何碍轻盈？总之以五六寸为准，庶合中庸。安得贤有司出示严禁，凡五六寸以外置不论；若五六寸以内，定求纤纤而翘翘者，即照妖冶诲淫论。</p>
<hr>

<p><center><font color="teal" size="+1">02 ‧ 南郭秀才</font></center></p>

<p>　　东鲁婚姻俗例，凡彩舆到门，女家必预缮一简，名启书，随新嫁娘送去。其辞无非吉利语，即如苏才、郭福、姬子、彭年之类也。有南郭秀才，本不羁士，因贫，馆田舍翁某甲家。甲有女，字某乙子，婚有日矣。甲告秀才曰：“某粗鄙，不解文字，将以启书浼先生。某固村，而亲家亦非雅，请先生务去陈言，别翻花样，说庄家本来面目，写农人老实因缘，庶免雷同，敬求椽笔。”秀才曰：“善。子当以黄鸡白酒，享我烂醉饱餐，看我挥毫洒翰，何如？”甲果如愿以偿。</p>
<p>　　秀才作文曰：“伏以咬文嚼字，秀才当行；拙口笨腮，农人本色。冠既带乎平顶，礼休重乎尖酸。恭维亲家老哥，耕耨事业，朴实人家，筑蜗牛之庐，黄坯当甓；铺牡蛎之路，绿柳成行。陈谷烂芝麻，真是小囤尖而大囤满；肥葱嫩韭菜，不减南园枣而北园桑。槽头喂板角之青，力能耕地；门前拴粉嘴之白，喊可惊天。而弟则徒守清贫，难期浊富。身穿四块瓦，露后遮前；头顶一盏灯，没棱少纬。伸出去两只赤手，缩回来一对空拳。闻你家令郎，才读诗书，即识一丁之字；愧我家大姐，甫知针黹，难堆满面之花。幸逢月下老人，得配人间佳偶。伏愿女知静好，男解爱怜。孝顺公婆，和睦妯娌。养儿做极大官员，改其门而换其户；生女织许多布匹，长其财而肥其家。趁此良辰，图其好事。行见三村五舍，牵来告朔饩羊；会看黄酒白烧，醉倒奔泉渴骥。五百年冤业，棒打不开；一肚皮牢骚，写来好笑。临启雀跃，忭颂莫名。”</p>
<p>　　秀才书就，颇自负，甲听其雒诵，亦为之首肯。讵乙与贺客传视，莫不以为讥诮，且以“渴骥”句，比客为畜；以“冤业”句，视乙非人。乙大怒，朱陈会晤时，挥以老拳，遂致雀鼠。</p>
<p>　　适邑宰亦援例出身者，之无莫辨。见两家争讼甚急，穷执笔人，以秀才对。遂飞签械至，与以夏楚。秀才不服，语侵长官，乃付广文箝禁，据实申详，以为兴大狱矣。而上游瞩之，狂笑不已，判牍尾云：“缀俗成文，不过秀才游戏；小题大作，足征县主糊涂。夏楚枉及无辜，冬烘是其本色。而两亲家兴讼，只为不通；百里侯申详，何其多事。但启书别样，机趣横生；当付彼广文，为诸生逞才之炯戒。且罚汝薄俸，酬文人遭拍之冤刑。两造逐回，一批绝倒”。宰奉拟，甚惶恐，而秀才亦摇摆出牢笼矣。懊侬氏曰：语云：“对不识字人，莫作才语。”读书人不可不知。余向好弄笔，频遭不韪之名，良由鄙夫俗子，知识虽鲜，而忌讳颇多也。昔有村学究，为东人书联，有“老熊如鹤健”之句，东人大骂云：“仆即陋，何至比为老熊？”学究百辩莫信，遂致解馆。噫，鼎彝珠玉，原不能执担粪人辨其真赝耳。</p>
<hr>

<p><center><font color="teal" size="+1">03 ‧ 驴化为履</font></center></p>

<p>　　东台某镇，有富翁朱叟，拥厚资，而悭吝殊甚。体患疥，与人较锱铢，恒狡赖，故里人呼之曰“癞皮狗”。为子延师，馆于家，多以冷字问师，师略嗫嚅，即云不通，摄揄之。人多裹足不敢就邑。</p>
<p>　　邑佟生，滑稽士也，贫无已，俯就其馆。甫莅皋比，即大书一“”字于壁下，注云：“人能识得，方许以冷字问我。”翁遍搜六书八法，广询名儒硕彦，不可得其音。婉询于生，笑不答。</p>
<p>　　翁于市上购物，必精择其价之廉者，买鱼为膳，非腐败不入门，人问之，曰：“吾恐伤生耳。”一日，邻家豕瘟死，人以为有毒，不敢食。独翁以半价买归，剖而腌作脯，每夕登盘。生误食，欲呕，因拈“瘟猪肉”三字嘱徒对，徒蹙额，苦无对，转求教，生笑曰：“蠢才俯拾即是，何不径对‘癞皮狗’？尚不工巧耶？”适催租隶来，翁畏而勉留饭，即邀与生同案餐。盘有咸猪首，生吟曰：“盘中尚有猪头肉，座上何来狗腿差。”租隶闻之，愧逸去。</p>
<p>　　一日，有陕客牵驴来镇，乞于市，云断资斧不能归，求众援，不应。客叹曰：“吾馁甚，实力穷，本拟乘驴返，今欲货之，急切无售主。盍杀之，货驴肉较易也，且肉值廉，仅取价常之半。”因假屠刀挥之，驴首断，血缕缕湿街市尘，再加脔切成块，系以草缕挂壁上，人争售之，顷刻去其半。翁闻之，急携钱，尽购其剩者归。客醵货肉钱，得十竿，太息徒步去。翁归，以驴肉渗盐，储于翁，剖小小一脔，炊于釜，欢忭庆喜，不可名言。厨婢燃薪煮，移时，偶揭釜盖，睨其生熟，大惊，盖内突化为烂草履一双。告翁，大骇诧，视瓮中，则满满皆双不借。问邻家有货肉者，亦如是。然邻货肉少，不似翁之多，盖游方术士，用障眼法，破悭囊者，翁不知也。愧悔叫骂，又不可名言。</p>
<p>　　生闻之，大笑捧腹，戏仿《月令》句，粘于壁云：“是月也，骗子至，悭囊破，铜钱去，驴肉入釜化为履，癞狗无声。”翁见之，益怒生无礼，年终解馆，嘱人示意，请另就。生曰：“诺。”即刻解馆。翁盛治觞，送生行，甫执匕，翁盛服跪地叩有声，询所求，曰：“师所书‘’字，老汉几闷成瘿，乞明示，救残喘。”曰：“此‘牛’字，翁不识耶？”曰：“何无一悬针？”生笑曰：“渠倔强，好以冷字炫人；又贪婪，吝于资。强在筋，故抽去脊筋耳。”闻者莫不大笑。</p>
<p>　　懊侬氏曰：海滨之鱼，有名“草鞋底”者；釜中之脔，竟亦化为双不借耶？夫履，适足之物也，术人岂勖翁以知足之意乎？翁不知之，犹然怒骂。师之戏也，徒取怨尤。</p>
<hr>

<p><center><font color="teal" size="+1">04 ‧ 树孔中小人</font></center></p>

<p>　　广省澳门岛，有居人，姓仇名端，时随海舰出外洋，贸易各国。一日，遇飓风，船中老大，面无人色。洪涛巨浪中，隐隐现古岛，因急就而舣其舟，得无恙。少顷风息，老大等持篙弄楫，力已惫。仇登岛散步，见岛中枯树甚多，大可十围。树多孔，孔中有小人居之，人长仅七八寸，有老幼男妇、妍媸尊卑之别，肤色如栗子皮。每人身上系小腰刀弓矢等物，大小与人称。见仇窥之，齐声曰：“蜡渠三尹利。”仇适思遗，即解裤蹲地上，并就石钻火吸烟。忽闻人声嘈嘈，如秋塘凫雏，结队而至。惊视之，见枯树最高处，有小城郭，高可及膝，皆黑石砌就。城门大启，小人约千余，联臂而出。摇旗一呼，各树孔中皆有小人出迎，拱听号令。其中有年轻者，面目端正，束发紫金冠，双雉尾，银锁甲，骑拳大鸡雏，指挥如意，口喃喃不知作何语，旋闻众应曰：“希利！”执坚拥至。仇大骇，知为驱己，然藐其小，不甚恐怖，蹲如故。年轻者，又喃喃多时，仇不应，即挥众与战。小箭小枪，小刀小戈矛，钻刺两股，颇痛。恶之，戏以手中烟筒击年轻者，一击，遽翻落鸡背上，毙矣。众攫尸回，城坚闭，其余皆窜入树孔中。仇亦回船。</p>
<p>　　夜静，闻岸上小人大至，掷砂泥而呼曰：“梨二师四尹利！”鸡鸣始寂。仇枕上自思，若攫得一二头回故里，转可炫攫孔方。翌晨，托言采薪，携斧与布袋之故处。甫破一树，其中小人甚伙，尚有酣眠未醒者，仇一一拾而装布袋中。约略一门眷属，无一逸者。归舟，潜以饭哺之，亦食，而尤好食松子果品。正拟复往，而岸上小人如蚁集蜂屯，如恒河沙数，口喃喃若詈骂，且小箭如雨，船人怨恐，解缆去。</p>
<p>　　月余回广，以之问名宿，咸以为僬侥国人。问洋人，云是物能腌以腊，其味甚甘。一人不敢独行，恐为海鹄衔去耳。仇喜，于市上设布障，置小人于盒，周围嵌水晶片，观者如看洋画，得资甚富。时都转某公爱之，授意于盐贾，贾出千金购去，雕紫檀作小屋宇，前后三进，两旁游廊，其中更设几案床幔，衣箱奁具等器，即日献都转，宝若连城。</p>
<p>　　小人以幼者为尊，时见年老者折腰揖孩提；又以妇人为重，时见须眉者屈首向巾帼。一昼夜宿三次，盖以一日为三日也。男妇各就一处宿，每宿必媾，然不容人偷瞰，瞰则羞愤，拔刀自刎死。又最畏雷，闻雷声须装于瓮中，藏地窖内。豢久之，渐通人意旨，每见都转所蓄艳妾顽童，必叩首；若见道学龙钟老辈者，匿不出。爱人着鲜衣阔服，见必舞刀弄棍献诸技；若见破帽残衫者，必争出指之怒詈曰：“蒜平尹利！”性最妒，见人有技能者，必效其所为，不成，又詈曰：“苛二乌三尹利！”性又最疑，防人窃窃耳语；然又畏大声疾呼，高谈阔论者。每闻声必詈曰：“饭平饭平，师二尹利！”都转爱之深，遂禁人对小人语，语必代小人詈，以媚小人，而小人益横矣。</p>
<p>　　都转谕像生店，制小纱帽，玉带袍笏，小兜牟，铠甲兵器与小人，争着之，摇足作学究状，跪拜如官人状。渐引导学串戏，性又最灵，不数日，已能演五六折，但舞虽中肯，而歌则不辨为何腔也。有时与以铜钱，则爱不释手，口咬脚踏，而钱不能碎，则又嘤嘤啼。仆人偶有相扑骂为戏者，小人见之，手足舞蹈，乐不可支，由是知小人喜人扑与骂。小人有时戚戚思岛屿，都转必命仆人扑骂，博小人欢。又为小人制小匾额，悬木盒上，曰：“犹傲螟。”又曰：“罔谈彼短。”自制小合头房，题联曰：“槐郡能游，芥舟可渡；壶天不远，橘隐非诬。”小人见之，知向都转鞠跽谢。</p>
<p>　　年余，审其安之，开木盒面玻璃门，小人间出，而游于文房左右。一日，都转他去，遗红顶花翎帽于几，小人瞰其状，手扳红顶，两人对踢之如球；摘下孔雀毛，两人互扛之，扫案上灰如帚。正嬉笑间，都转至，小人争弃顶翎逸。顶坠地，碎矣；翎落火盆中，焚矣。而都转不怒，反顾之笑。</p>
<p>　　明日，有年家子衣冠谒都转，偶游书院，正值小人跃几上，年家子不知为何物，大惊失声，狂呼曰：“怪哉！”视小人，已惊毙其二，余者皆潜盒中，詈曰：“娇三尼二，师二尹利！”都转由是深恶年家子，置不理。</p>
<p>　　懊侬氏曰：《神异经》云：“西海之外有鹄国，其人长七寸，有礼好经，能跪拜，行如飞，日行千里，百物不敢犯。唯畏海鹄，遇辄吞之，在鹄腹中不死。然皆多寿，有寿至千年者，”不闻其一惊即死也。又西北荒中有小人，其君朱衣黄冠，辂车乘马而出，人遇其出，抓而食之，其味辛。能识万物名字，杀腹中三尸虫。然皆小一分，不似其长七寸也。又《辍耕录》中载海外有名靖人者，亦长七寸，然皆露处，不闻其有城郭也。《熙朝新语》载僬侥国曾遣使入贡，其使为纱绛袍，后拥曲柄小伞，然尚长如五岁儿，不闻其如是之小也。藐矣幺麽，其所谓小人之尤者欤？</p>
<hr>

<p><center><font color="teal" size="+1">05 ‧ 楠将军</font></center></p>

<p>　　吾乡石梁镇，当元季，有古刹，为梁武帝所建。殿宇甚宏，院产尤沃，秃奴橐富，不知焚修而好淫，藏美妓于地窖中，外人不审也。</p>
<p>　　时正修缮，工匠满室。有漆工某，正操垩丹漆，忽睹梁上有光，倏一砖坠地，上有守宫二，睛赤髯苍，鳞爪沃雪，一瞥眼，已长尺有咫。正痴睨，忽闻人语曰：“此龙也。”守宫腾起，众争逸。工不及奔，伏几下，适蒙师供圣孔子木主，即戴于首，悚怖不敢动。闻雷声大震，雌电飞驰，云雾中，犹睹门外一青龙至，首横尺木，丹书若符，角杈，裹两黄绢。门小，龙首碍，因侧角蜿蜒入。门内守宫突化为小龙，若迎迓戴尺木者。略一转身，瓦砾飞舞，视青龙攫宫脊宝瓶中珠，大如碗；两小龙各挟楠木梁，拍打若斗，屋宇楼阁一齐成齑粉。</p>
<p>　　少顷，雨霁，烟雾散，工晕而复苏，所戴木主，犹耸立不动，而庙则乌有，僧则更不可问。遍地积水浸瓦砾。走告市人，奔视之，唯正殿基陈设女子净桶莲舄数事而已。</p>
<p>　　其雨之倾盆时也，远村见黑云如山，垂垂扑庙下，旋即腾上，犹约略见龙伸巨爪，持殿梁舞。旋闻甓湖边渔人云：“是日龙以双梁斗空际，移时，蓦然抛坠湖心，泛泛忽不见。”已而每逢阴雨，湖入则闻两木相撞声登登，止则天霁，验之不爽。由明季至昭代，梁在湖中，受日星精气，渐为厉虐。行人船遇一木如箭激赶，至则船碎。以至放船时，必预呼大楠将军，二楠将军，香帛礼祭之，始获免。时湖心更有巨瓮，不知何年沦入水，每夜，闻瓮中吸水吐水声，即雨。人以为湖中二怪。至道光某年，有渔人父子拉丝网。夜向晨，网重，轻易不能达岸，以为得大鱼甚夥。久之愈重，心急，欲弃网割缆则不舍，欲曳则船将覆。惶急间，忽上流来一官舫，男子数十人，皆箭衣窄袖，貌甚都。因大声呼救。官舫靠渔舟，互结缆，助曳其网，渔人两舟跳踯施力，误坠一履官舫中，不及捡，而网果轻。须臾曳起，掷岸上，官舫欲去，解所结缆。渔人将烹茗炊饼以酬，不受，匆匆去。渔父子餐已，天大明，私衷庆幸，以为获必胜常。及启，则并无寸鳞，唯一极大楠木，满身生绿苔如毛，隐隐有鳞甲纹，一头双孔若目，且有睛，知将化龙，亦不知何故罹于网。始审网之所以重也。因忆曩危急，诣岸上金龙四大王庙，焚顶酬神，视壁上所悬神船，淤泥水尽湿，草履亦在，益恍然悟神之冥助也。因送梁于庙庭。远迩闻之，莫不骇诧。</p>
<p>　　一日，示梦于寺僧曰：“吾兄弟成材于隋之开皇，落水于元季，行将化龙，上帝怒我虐行人，谴谪于此。吾弟逃，不敢再恣肆，然吾躯尚受三百年香火，幸无亵渎。”僧告于众，为之雕大王像，纹甚细。从此湖中无撞木，而瓮声如故。</p>
<hr>

<p><center><font color="teal" size="+1">06 ‧ 昙花记</font></center></p>

<p>　　昙花本佛国产，放大光明，生自在香，每闻梵呗声，则婆娑而舞。奈朝开夕落，赋命不长。佛祖慈悲，见之泪下。昔太史戴公督学西秦时，辟门唱名，有七龄章童子名节，丫髻缠红丝，面如冠玉，提笔囊登阶接卷。太史藐其稚，曰：“咄！节院乃文战之地，非婴孩跳荡之区，汝来此何为？”揖而对曰：“童子无知，观光有志。”曰：“汝能作文乎？若块然没字碑，当以夏楚惩汝。”曰：“虽未敢径夺锦标，亦未必遽撄扑教。”太史颇以为夸。询广文，对云：“此儿素有神童之誉，渠父名九如，亦久困童子军者。”太史疑九如携来，将贾余勇，为儿捉刀，乃杜其弊，呼从者送交幕府诸君。及再点，则鱼贯中果有九如其人者，年逾不惑，野朴颓唐，一村学究耳。问：“章节汝子耶？”曰：“然。”曰：“如此髫龄，强来作麽生？若露庐山真面目，法不汝容！”九如唯唯以退。</p>
<p>　　院门扃，太史危坐堂皇。过卓午，返内省，甫履阈，即闻童子喧笑声，与诸老辈辩难声，且脱帽露顶，榻上翻筋斗为乐。太史蓦入，略呵叱，节悚惕，徐起整衣冠，侍而听教。太史笑云：“吾固知汝不能文也，日移八砖矣，不构思而喧闹，此岂三家村塾耶？”对曰：“不奉题纸，从何作文？”太史恍然，亦自捧腹，询诸幕云：“是儿伎俩如何？”佥曰：“敏甚，唯狡狯不受羁勒，然读书甚熟，百举而不一遗。”乃授题，与以小几，使坐，并与果饵使餐。节略一颦蹙，即奋管直书，不啻宿构。洋洋洒洒，出色当行。缮就，跪呈其卷云：“童子节，愧少如椽之笔，且为刺促之文，良由时近昏黄，不过免于曳白耳。”太史阅之，击节者再。适壁上粘《兰亭》本，拈“此地有崇山峻领，茂林修竹”句，命对；对云：“怕你不雕虫篆刻，断简残篇。”诸幕叫绝。太史佯怒云：“童子亦读《西厢》耶？”即以为句曰：“童子读西厢，”对云：“大人应东井。”太史色为之霁，指庭树曰：“老树千年，”对云：“香昙一现。”太史恐其不祥，然心赏灵慧。适左右举烛，节将出，因抚其背曰：“好为之。一领青衿，便易子矣。”</p>
<p>　　节忽颜色惨戚，伏地泪雨，崩角有声，力辞盛意。太史大诧，问：“汝既高尚，何劳此行？”泣曰：“童子有苦衷，不敢言，言必获罪戾。”曰：“第言之，无恐。”曰：“父困此有年矣，顷此之来，原冀为椿庭作倩，不意隔绝且先获售，则父于今科固已无望，即下科亦何能为哉？乞录父而黜节，转移之德，没齿不忘！”太史呼九如卷至，则荒率较雏凤判若天渊矣。因以之示节曰：“汝父文似此，奈何？”节叩不已，太史矜其志，怜其孝，嘉其慧，遂许其请，曰：“冰鉴之明，暂为汝屈。然汝下科必捷，鸿飞不远矣。”节欢跃再拜而出。</p>
<p>　　翌晨揭晓，榜首为章节还，亦隽才也。九如则勉附榜末。星轺启行，诸生走送。九如亦携节拜车下。太史谓九如曰：“汝之售，汝子所赠也。鸦巢之凤，岂有种哉！”又询节曰：“冠军人汝同宗乎？”曰：“同。”曰：“我行矣，盍以一对送我：章节章节还。”节应声曰：“吕蒙吕蒙正。”太史顾广文诸人曰：“能不以此子为无价之宝耶？”旋解襟下佩玉以赠节，曰：“汝第自珍爱，明年今日，当以茂才还汝。此玉即他日券也。”节感激涕零，呜咽惆怅，视星轺影远，始随父而归。</p>
<p>　　阅半载，太史忽梦节持昙花冉冉来谢，口吟一绝云：“身本优钵罗，托身植瑶岛。入世偿宿逋，昙花依旧好。”迨重莅是郡，急欲见孺子，而踪迹杳如。惊询广文，广文命九如自陈。双泪盈睫，抽泣而对曰：“节儿自承明训，归后惨以痘殇。弥留时，坚抱所赐玉佩，遂以为殉。”太史惊惋无既。九如又云：“渠降生时，本梦一老枯禅，手赠昙花而诞，宜其不永也。”太史爽然，始悟昔之联句可为谶，后之梦返其真耳。乃振腕作《昙花记》，以志其事。</p>
<p>　　懊侬氏曰：负逋而来，偿逋而去，人间佳子弟，莫不云然。独章氏子，可叹可怜，令人有回也短命之感。慧既非凡，孝尤卓著，昙花之喻，虽想当然语，亦作如是观也。又棠邑有古梅书院，邻果老庵，乃唐人附会神仙古迹。邑宰长公名在，试书院日，少长咸集，中有八岁童子来观场，长公命对，曰：“梅花果老矣”，即应声曰：“棠阴长在哉。”长公大喜，呼为千里驹，奖赐极隆，旋亦夭亡，孺林伤悼。</p>
<hr>

<p><center><font color="teal" size="+1">07 ‧ 博山两贤妇</font></center></p>

<p>　　博山钟十六，其父以负贩起家，十六亦废读绍弓冶。年十六，聘里人李氏女耐姑为妇。未娶之先，偶诣村市勾当，遇风鉴士叟，鹤发龙钟，碧眸炯炯，求相者门如市，为其言多应，无丝毫爽也。十六羡其神，出腰际铜钱二百求摸索。叟云：“来者父母俱存，弃儒习贾，”余亦多验，惟云：“应得两妻，相伴偕老。”十六温噱云：“某田舍郎，仅一床头人，愿斯足矣，何福消受英皇耶？”时父执陈老，亦欣然延至家，遍相眷属，至陈女让姑，问：“字人否？”曰：“尚未。”曰：“一语孟浪，莫见责。女公子当是人家小星也。”陈大怫意，曰：“陈某不才，忝为此乡之望，何至以弱息为人妾！”叟云：“但求相法不验耳。”言已拂袖径出，人俱以为颠。</p>
<p>　　年余，十六行亲迎礼，耐姑艳而不浮，慧而不肆，温清无缺，伉俪亦浓。讵结缡甫六月，竟生一子。十六怒，疑必不贞于室，朝夕诟詈，翁姑亦时时诮让。耐姑无以自明，唯向隅痛哭。十六欲杀其子以灭迹，姑不忍，弥月即迫之归宁。甫入门，而离婚一纸，已接踵至矣。其父李翁见而气结，入咎其母李媪。媪思己女素守闺范，动以礼闲，然婴儿固在抱也。下嫁日至今，始六阅月也。嗒焉气丧，唯母女相对哭。娣姒嗤嗤笑于后，臧获落落慢于前。族人更说翁曰：“若耐姑者，诚门楣之丑，不殪之，亦当醮之，否则逐之，然则豢而终其身，作有夫寡耶？襁褓物，他日究谁氏子耶？”翁曰：“我亦筹之久矣，若倔强，当以斧加其颈。”</p>
<p>　　明日，果有媒妁集于门，或云某尹二郎贤，或云某薄四郎美。耐姑知不能容，然亦无所归。晨起抱儿，走投雨香庵，鬻簪珥，僦尼别舍以居。禅榻砖灯，纺织自活。庵主人大悟，优婆中善知识也，颇怜之，时加调护。一夕，儿呜呜不寐，耐姑孤枕伤心，亦自哀哭。大悟自蒲团惊寤，呼曰：“耐姑，何其不耐耶？暂时盆覆，冤亦前因；有日珠还，圆成后果。寡妇且耐夜哭，况有夫之妇哉？”耐闻之，抽哀而已，不敢信口头禅。</p>
<p>　　十六自出妻也，颇惧泰山涉讼。既而寂然，知无他患，遂另议姻于陈女让姑。让姑虽艳慧，终觉逊耐，弦续良辰，十六思叟两妻之言，虽微验，然出一娶一，终不足云箭贯双雕也。陈翁更以娇娃已得所天，虽属补房，然非室，行当抉叟双瞳子，责其狂瞽云。</p>
<p>　　是日，大悟偶自他村行，见钟家鼓吹喧阗，贺客杂，知是再娶，急归告耐姑，耐姑洒涕默不语。问：“娘子于意云何？”曰：“死耳。”大悟狂笑云：“前日奇冤莫白，若反生；今日大屈将伸，若反死，何其痴乎？”耐姑知其中含妙谛，即跪求开示。曰：“娘子当乘此机会，往登其门，抵死不去。神佛菩萨，一切有情，自来玉汝。请以二十字禅言相送，偈云：‘但得灶下养，重燃狱底灰。香闺联二美，此去莫低徊。’”耐姑祗领，乃襁负其子，登钟氏堂。</p>
<p>　　姑觌面，批其颊以逐之，不去；亲诣厨中，霍霍磨刀以恐之，不去；呼媪持短棒交挞之，遍体青伤，仍不去。惟伏地哀号，自云“死罪。”见姑怒稍解，始叩首请代女仆，供传呼，不计佣值，日唯求两餐，夕唯求一席地，惰再逐，无怨言。翁与十六已有怜惜意，邻里又缓颊云：“不端妇亦可怜生也，阿姥何惜一碗闲粥饭，俾渠亦可代新妇劳。”姑不得已，颔之，惟命宿东厨隙地藉稿眠，不容其擅入中堂，不容其妄与新妇抗礼，耐连连应诺。</p>
<p>　　由此洁庭除，操井臼，虽新妇不洁，亦代湔除。姑于初至，颇吹毛求疵，后见其服劳不少怠，渐亦相安。耐不呼姑，而曰太母；不呼舅，而曰太翁；新妇则曰娘子；见故夫则走避恐不及。戚属乡邻，罕识其面。幸让能怜耐，且怜其儿，避人则呼曰姊，时周恤之，不忍目之为佣。</p>
<p>　　计重来瞬息年余矣。会舅姑寿辰，十六效莱舞，如期称觞，戚属咸集。忽雨香庵尼遣雏送仪至，开箧视，非祝具，乃汤饼也。莫不鼓掌笑老尼荒廖，几如叟妄言。旋开宴，鼓乐大作，觥筹互飞，忽闻灶下有呱呱声聒耳，灶婢奔白云：“李氏又分娩矣！”宾主愕然，其姑大怒，趋而责之曰：“淫婢定不欲生耶？前已玷汝家，今又玷我家耶？”耐含笑云：“阿姑勿怒，儿今日鸣吾冤矣。速邀良人来，岂有两子而不识其父乎？”十六犹未审何事，贸贸自外至，耐蓦起执其手，涕泣曰：“我自入汝家，服役之苦，妇人本分，何足云？然未尝出一瞻眺，与人一语言。汝于某日挑吾，吾不理，夜间乘醉来逼吾，草榻上勉就之，今几月耶？抑仍六月耶？二老如不信，有渠头上柳花为证。”先是清明日，其俗男女均簪柳花少许。新妇媚稿砧，以五色丝缠作彩缕，有文理，非代人所能。盖由清明至今，又将中秋也。</p>
<p>　　正错愕间，忽报李家老夫妇闻信至。十六父子道左迎入门，即揖众宾曰：“不肖女亦有今日，不然天网漏矣！”李翁犹刺刺理论，李媪则发指，面色靛，叫骂万端，毁器皿无算，遽揪十六之母，饱以老拳，衣裤撕碎，几露其私，无敢阻者。十六崩角有声，亦为腾足而颠，捉发而掷，夫妇扬言曰：“今日事，非鸣官荡其产毁其家不可！”众宾稍劝慰，则反唇讥曰：“当日吾女被逐时，诸君何不援手一启齿？”宾语塞。时让姑父母亦在座，知事必决裂，急号于众曰：“耐姑之贞，其含垢忍耻，固已上格苍穹，始送石麟为姑解秽。顷欲解铃而息争，合璧而免讼，似非吾女一言不可。”让姑果自屏后冉冉出，拜诸长上云：“耐姐沉冤，白于一旦，天之灵，家之福也。请姐复正位，儿副之。若是贞操，即为之执巾栉亦所甘心。长者俱在，求勉如儿言，勿再鼓舌。”众曰：“善。”陈翁亦乐为之。忽叟来观热闹场，从翁后拍其肩曰：“陈君陈君，仆之双瞳，能赐保全否？”陈大骇，继而大噱，遂与众互述其事，始知数之所在，有莫知其然而然者也。惟大悟能知必于是日临蓐，又不知操何术耳。乃张灯结彩，奉两家父母高座，钟携儿叩拜伏罪，然后互荫其女作螟蛉，宾客极欢而散。</p>
<p>　　翌置绰楔于门，表两妇之贤。耐姑再生女，仍六月。让姑生子二，即如寻常。其后四子皆贵，惟先封谪母，而后封庶母，诚如叟言。耐姑年六十，出资为雨香庵建佛塔，报大悟也。</p>
<p>　　懊侬氏曰：中牟谣云：“少所见，多所怪；见橐驼，言马肿背。”钟十六以妇六月产即云不贞，可谓少见多怪矣。孕月深者主寿，月浅者主贵。老随园堂皇一语，能为婴孩造福，是真佛子心肠，慈母荫庇也。吾愿不识字人，其胸无点墨而腹有疑团者，当三复此编，免唱东南孔雀。我佛闻之，必合十而作颂曰：“善哉善哉，如是如是。”</p>
<hr>

<p><center><font color="teal" size="+1">08 ‧ 珠江花舫</font></center></p>

<p>　　邹子《乐生笔记》载江山船云：“江山近水人家，各置一巨舫，画板明窗，巨丽宏敞。父荡桨，母操舵，兄弟执缆，女任烹调。其女子率幼习丝竹歌舞，破瓜时，便使应客。临风咳唾，若即若离，或一二姝，或三四姝，皆靓妆，将以诱过客，弋重资也。富商大贾，往往倾囊登岸，恶矣！”而不知广东珠江花舫，其恶更有胜于此者。</p>
<p>　　一老幕府沈翁，宜兴人，自幼入粤，生平不履勾栏门，亦不娶，由壮而老，仍童子身。每见子弟喜北里游者，则笑之以鼻。醉后尤自夸诩，以为如来世尊，忍欲罗蜜，自家已得三昧，盖尤胜焉，无不及也。岁积修羊已数万金，囊橐累累，而御仆又严酷，锱珠必较。</p>
<p>　　一日，将回里买良田，筑幽室，为归隐计，不复为人家压线作嫁衣矣。素闻花舫名，恐堕其术，乃再四检择，须无一女眷者，始登其舟。一日检就，先运箱箧，安置图书，而后辞别旧识，始解缆行。一舟为己坐，一舟载仆从，不甚华丽，亦无陈设，饮食亦不甚丰洁，遂帖然意肯。</p>
<p>　　行三四里，忽睹一好女子，淡妆素服，蓬头鸦髻，而意态动人；启舱后小窗，就水浣手，玉腕钏碰板锵然。沈怒，呼仆不应；呼舟子，问女何处来？舟子大恐，伏地面无人色。女急走出舱，裣衽拜曰：“公勿怒，容妾缓禀陈，近情则留之，无理则逐之，惟公所使，未晚也。”曰：“试言之。”女流涕曰：“妾宜兴人，姓刘，乳名小玉。幼随父宦于粤，误适恶少年，奁资供赌博，资罄而夫死，大归，而父母又卒于官，百计营葬。孓然一女子，孀且孤，恐遇匪，陷娼家，思归乡里，剃发皈三宝。欲自买一舟，既无资斧，又无婢妪，迢迢千里难独行。欲附他人舟，又恐遭不测。素闻长者圭璧其身，乃奇男子，必能怜苦况，赐玉成。且妾邻姆姆，又与舟人熟，故附宝舟行。倘赐援手，贱妾生死衔环，日于佛前讽诵，为长者祝千秋。若竟不许，妾当效湘累毕命，盖舍此机会，永无归期耳！”言已悲啼，词旨酸楚。</p>
<p>　　沈愕然久之，曰：“附舟行，何不可，但不许入中舱耳。”女应之，即起入后舱，嘤嘤诵佛号。舟子亦拜谢。问诸仆，仆叱舟子，沈遂信。</p>
<p>　　久之，每进一餐一饭，赞甘美；舟子曰：“此小玉手段也。”每盥一巾一袜，赞匀洁；仆人曰：“此小玉湔祓也。”翌晨，抵小村落，思早馔，呼仆，尚酣寝，忽舟子掀廉进面饼，味鲜美，问何来，曰：“小玉亲上岸为公购来也。”一日，清晨拥被坐，忽闻骨冬一声，舟子大哗曰：“小玉为主人购早馔，上跳板失足落水矣！”沈披衣即起，开舱视之，果有数饼漂水面，众果挈女子自水中出，衣裙尽湿，瑟缩寒颤，扶上船头，将之后舱。闻舵工太息曰：“小玉仅此一套衣，又无可更换，不几冻煞耶？”沈立命扶入中舱，女不应，众如不闻；沈又言，众曰：“公曾云不许入中舱，小人敢忘却耶？”沈曰：“渠为我至此，忍坐视耶？”呼入，卧小玉于己衾中，钻火代烘湿衣。小玉起着衣，含羞诣后舱，操作如故。沈由此心德小玉。</p>
<p>　　一夜人静后，似鼠子入箱啮衣履，呼仆捕鼠，不应。将自起，见小玉睡眼饧涩，自舱后出，衣绿绸短袄，秉烛问鼠在那厢，公指示之，即为摆扑而后去。一夜，江风大作，桅震震响若欲断，案上灯檠忽灭。呼举烛，不应。又见小玉徐徐笼灯入，披淡黄袄，就灯火，纤指如笋，凌波如芽，略凝睇，又去。</p>
<p>　　一夜，暴雨，水溜自篷隙入，衾枕却当漏处，移就干处，如故。呼仆不应，又见小玉挈衣襦，秉烛姗姗来，登榻跨沈身上过，代塞漏处，溜应手停，汗津津如珠，喘吁吁若断，沈由是心更德之。欲挑与语，小玉遽携烛而去。明日，沈忽病痢，仆人懒惰，恒早眠，自伤委顿，叹且泣。小玉闻之，即诣舱代调药饵，司盥濯，极殷勤，数日病瘳。夜静，小玉犹忍冻侍床头，不归寝。沈怜之，挽其臂曰：“卿衣裳太薄，又为老朽侍疾，良不忍。何不权就仆脚畔眠？”小玉不答，促归寝，亦不应。沈曰：“吾犬马如长，卿齿稚，论年岁，当可为吾螟蛉女，眠何碍耶？”小玉点首，遂就脚后眠。</p>
<p>　　沈觉奇暖，胜于汤婆子；又有一种异香钻入鼻，心大动，不能自持，逡巡起，与共枕，摩挲抚慰，口吃吃求欢，小玉曰：“不可，妾既孀，又视翁如父，翁又面许作螟蛉，若此之为，玷辱奚甚。”沈固哀之，小玉曰：“既蒙相爱，何必在此？”曰：“卿如能令我销魂，当没世不忘。且仆孤身独行，惨与卿同，成就此好，吾之所有，即卿之所有。不然，卿即归宜兴，能枵腹活耶？”小玉不语，沈遂与之定情，备极缱绻，沈喜曰：“今而后，方知枕席之乐，胜于封万里侯也。”小玉曰：“妾之清白，为君轻薄尽矣。”由是相处如夫妇，一切锁钥，悉付小玉。</p>
<p>　　忽闻两仆逃，已而一短童亦逃，小玉颇骇诧，而沈独不甚追究，计自解缆时至今，已八阅月，尚未至。小玉独催促，而沈若不甚介意。久之，视银箧尽空，问小玉，曰：“翁忘却耶？仆盗资若干，僮盗资若干，日食柴米，翁病药饵又若干，舟子支付船值又若干。”观衣箧亦空，问小玉，曰：“翁不知耶？银尽，不借此付质库，将若何耶？蚨去能飞回耶？”沈恋小玉美，昏昏亦不甚盘诘。一日，舟子喜曰：“到矣。”沈欲登岸，小玉止之曰：“翁将何往？常言家无一椽，能露宿耶？故里闻翁挟重资回，必猬集求告贷。谓翁之资斧已罄，谁信之耶？然则再求人，谁应之耶？岸上有妾阿姨家，颇雅洁，不如就彼处养疴。妾承翁错爱，既不能树贞节坊，亦不愿别抱琵琶，且作临邛栖止。家虽壁立，妾尚能拈针，量不致有庚癸呼也。”</p>
<p>　　沈思邓山已颓，阮囊依旧，不得已，从之。入其家，果如女言，居以静室，起居安善。女皇皇时出入，时来伴翁，寝时就他处宿。心疑不敢问，亦不敢出。突二三旧友来访，皆粤之名幕府，惊询：“何亦遄返？”笑曰：“返何处耶？何时返耶？”盖沈舟居一载，日对丽人，舟子扬帆行数十里，又溯流退数十里，无论浙邦，且终未出粤界也。顷所居即小玉家，舟子即小玉兄弟辈，盖名妓也。至是始恍然，乃相与干笑，遂仍居广为冯妇焉。又一显宦履任，登画舫耗去五千，而归与夫人言，夫人嗤之。曰：“卿勿笑，他日</p>
<p>　　赴任所见若辈，恐亦能令卿卿销魂也。”夫人大笑曰：“吾身无淫具，渠能为我作面首人耶？”曰：“不然。吾辈爱优伶，何曾非两雄相爱；恐两雌相爱，亦同此扑朔迷离也。”夫人更大笑，以为妄，且隐隐有醋意。后果买舟，遣女仆迎夫人。舟子女慧丽可人，能眉语，能目听，举止言动，无一不令夫人生欢喜心。乃拜为螟蛉女，朝赏暮宴，金玉珠翠，锦绣玩好，不计其数。船故缓缓行，日仅十余里，比到任，而夫人已妙手空空矣，且船值已累积，短百余金。宦闻之，急遣仆持金赎取夫人归署。冉冉出莲舆，登后堂，官遽跃出，抚掌笑问曰：“何如？”</p>
<p>　　懊侬氏曰：赵简子适楚江也，且惑操楫女；鸱夷子游五湖也，尚挈采莲人。天光云影中，一叶荡漾，得此数辈，供巾栉之周旋，便觉米家书画，赵家琴鹤，一切有情。然瓶供之兰，嗅之可也，若醉服其水，则腹痛而死；鹤顶之珠，玩之可也，若误服为丹，则肠断而亡。噫！黄帝造舟，防溺也；而仍溺之者，盖自溺也。</p>
<hr>

<p><center><font color="teal" size="+1">09 ‧ 金竹寺</font></center></p>

<p>　　余髫龄即闻扬州地下有金竹寺，不得其源。前岁，晤屯田司马杨慧生姻丈，偶话及，云：明季某甲子，有皖人萧灵威，少年任侠，追踪鲁仲连郭解之为人，屡屡睚眦兴怨，后遭仇家，几毙毒手；逋之他县，匿迹韬声者二载。偶步月，闻茅屋中有哭声，探询之，有里豪魏姓名虎者，强娶孀母女，愤不从，欲自戕者屡矣。其孀母朝夕逻守，然虎已诹吉，行将来攫取，故对泣耳。萧闻之，归旅店，袖刃出，访虎居确，跃登其垣，垣尽登屋，脱履步鸳瓦，行无声。视灯光多处，睨虎坐绣阁中，拥艳姬，陪狎客，昵饮甚豪。闻狎客笑曰：“东邻女假惺惺，尚啼哭。明日销金帐中，一尝异味，恐麾之不肯去矣！”虎曰：“倘倔强，当投诸冰窖，寒冻杀！”客曰：“虎郎惜玉，情甚旖旎，岂故作险语，破鬼胆耶？”曰：“嘻！”萧审之确，即跃之地，挥刃奔虎，遽斩之。姬惊晕若毙，客张皇，萧又斩之。仆僮闻声来，又斩二，而逃其一。视案有酒，立饮三大白，指溅血书壁曰：“杀人者萧灵威也！”书已，仍跃登屋，荒窜四顾，不知所之。忽昏黑中，有白衣人执莲花灯前引，随之行如飞。比明，视所抵已五百里。欲寻白衣人，不可得；唯灯弃荒草中，孤焰摇摇若将灭者。趋视之，非灯，竟朱提一锭，量之约四十两，俯拾，即以为资斧。</p>
<p>　　日处旅馆，渐闻风声促，恐为捕者踪迹得，急易装更姓名过江。闻浙省天竺山菩萨最灵显，虔往焚香求忏悔。至则士女如云，比丘如蚁，然皆装模作样，无一真善知识。焚香毕，即小住山寺，发愿改悔，默求庇佑。学优婆讽诵，至虔至诚。偶游山岭破寂，视石洞中，有老瞿昙趺坐，目若瞑。见萧来，遽喝曰：“富豪强娶，何预汝事？”萧蓦听，如冰沃顶，恐泄其事，心意欲击毙矍昙以灭口。僧大喝曰：“咄！白衣持灯接引汝，尚为仇耶？”萧骇且感，遽伏地，曰：“弟子知罪，大菩萨法力宏深，定能始终解我厄。”曰：“此处非容身地，盍为我寄书扬州金竹寺与铁方丈，彼处潜身三日，难即已。”因袖出一函，封其固，曰：“速去，勿回头！”萧崩角数百，持函即行。</p>
<p>　　十日过江，抵扬州，遍询无金竹寺，心甚忧虑。不敢居城中，潜寓乡村。夜夕步月东关浮桥上，忽一僧打包来，僧雏携灯前引，灯上大书曰：“金竹禅院。”略凝睇，神灯飘忽已东去，急趋而尾四五里，始追及，已在山谷中。僧问曰：“男子何所见闻而逐我？”萧喘息道天竺遇老瞿昙事，并示以函。僧曰：“我当谁，原是白衣豁棘尊者。居士既远作寄书邮，盍随我归去来。”须臾达一大丛林，月色昏黄中，视钟楼经阁，瑰伟嵯峨。司夜行者，已行梆唱佛歌，声凄心肺。打包僧入白方丈，萧拱候丛竹旁，风篁烟筱，文秀。僧出，白方丈已禅定，留书案头，止客就寮房宿，明当晤叙耳。引萧之一斗室，雅洁无此。旋出夜膳，亦极精良。明日，并不闻传唤。往来缁侣，古貌古心，老稚妍媸，其类各别，然较之天竺皈依之大众，则似觉不同。</p>
<p>　　住三日，是夜忽闻钟鱼梵呗声，若开大道场。潜披衣趿履，拟往瞻视。及至正殿，则其声顿寂，唯见满堂无佛像，满地铺毹氍，灯烛辉煌，男女裸体横陈，绸缪交媾，妍与妍偶，媸与媸偶，老与老偶，稚与稚偶。大骇。略转瞬，则又妍媸老稚互更，互为之偶，或鸾颠，或凤倒，或背成峰，或侧成岭，其态既浓，其声更昵。萧阅之，始骇继怒，不禁大呼曰：“如此昏昏，成何世界！”忽闻背后一人大喝曰：“咄！六合之中，六合之外，六合所成，男欢女爱。俗子无知，大声惊怪。”萧视其人，紫衣科头，面如满月，打包僧侍侧，呼曰：“此铁方丈也，萧居士其稽首。”萧心虽怒，而体不克自主，玉山遽颓，和南伏地。方丈挽起，携入所居，略略问瞿昙踪迹，谓萧曰：“顷之所见，乃佛家之幻景耳。智者见之，大彻大悟；愚者见之，可兴可起。无足惊诧。”萧不敢言。旋谕打包僧曰：“盍携去重瞻水晶域，当发菩提心。”萧辞出，见殿上灯火全无，人物亦杳，唯三世佛像，龛灯明灭而已。</p>
<p>　　忽听鸡唱，传语送客。打包僧手采竹叶一丛与之，曰：“以此聊为居士壮行色。”萧领而藏于袖。送出门外，则迥非旧途，踯躅奔驰，明始辨路径，则已在甘泉山下。回顾袖中，竹叶已坠去其半，视所存者，金竹叶也。再入城询之，瞬已三年，而寺中仅三日耳。遂出竹叶货之，小负贩，大获，设骨董肆，家渐裕。</p>
<p>　　一日，晤一女丐，携女行于途，见萧伏叩，曰：“恩公尚在耶？”萧审视，为当日难中人，急携回密室详询。云：“魏殁后，其子告官，捕得凶手如公状，斩之，其首落地而尸不见。妾义而盗首葬，甫破土，其首忽成荷花灯。官闻其事，亦不深诘。妾恐株累，挈女逃，丐于此者已三年。”萧更为述遇僧事，互感诧。遂以其女为室，事外母如母。旋投行伍，得功勋，仍以所易贾姓登剡章，官崇明守备。夫妇事佛甚虔，萧每怒，夫人低呼曰：“金竹寺，”辄敛怒为笑，见人温婉如处女。后外母死，盛补葬奠，送之殡宫，策马呵道归。忽于人丛中睹魏家仆，急携夫人不知所之。</p>
<p>　　懊侬氏曰：路见不平，拔刀相救，佛菩萨赏其义侠，故远导幻境以生之，且诡托秘戏以悟之。盖镜中之镜，瞳中之瞳，岂真地下有逋逃之数，世外有曲躬之树哉？至满堂须陀洹，齐化鸳鸯偶，是耶，非耶？幸勿当作火宅梵嫂一例看也。</p>
<hr>

<p><center><font color="teal" size="+1">10 ‧ 石郎蓑笠墓</font></center></p>

<p>　　崇明濒海处，烟波浩渺，仙灵往来。有大石郎者，幼孤，年十六，无恒产，为人家牧牛。青笠戴月，绿蓑织烟，时以短笛自娱，意亦闲适。顾嬉且勇，与群牧斗，无能胜者。然遇介属随潮以至，则扫而投之，不忍戕其生。所主之田公翁某，颇赏其仁厚。</p>
<p>　　日卓午，与群牧倘徉于绿树间，或捉迷藏，或赌樗蒲；郎独抽尺八，坐避潮墩，吹无腔之韵，偷关山杨柳，指村舍桃花，自以为乐。少顷，潮怒涌，天地皆青，大蚌随一线来，泳游不去，宛为笛韵所羁。潮顿落，即胶滞沙际，屡翕辟，露光芒。群牧知中有夜光珠，议劈而取之。郎思害神物不利，诡云“海物通灵，刀斧莫斫，盍渥以沸汤则自开。”众善其言，竞起拾薪汲水，寻田家假灶突。郎待其去远，潜起推蚌行就海，祝曰：“苍茫贝阕，不少汗漫之游，幸勿再登陆，为若辈觊觎。”蚌得水，圉圉焉，洋洋焉，忽挟巨浪如山，俯仰作稽首状；海风忽狂，飒然遂逝。迨群牧以汤至，郎正假寐，物已子虚，叱起问何往，故佯惊作懊丧语曰：“神物化去矣，奈何？”众恍然，知为所赚，唾其面，亦不较。</p>
<p>　　明年夏，时有青色牛，伤海边稻田，貌颇似郎之所牧。问之，不服，白眼争。遂告其所主，诮让之。郎嘿不辩，惟思所牧从未轻纵逸，何得蹊人田？会复有来告者，郎忿极，暮往其处，隐身以伺。</p>
<p>　　翌日黎明，果一牛自海岸出，毛色极纯，与己牧却仿佛，惟顶生一角稍异。既而游戏沟塍，大肆蹂躏。郎暴起，将擒之，以塞人口。牛惊觉，反身遁入海。郎忘其为洪涛巨浪，尾而逐，视两旁之水皆壁立，牛所过成一白平坦道。里许，抵一处，峨峨府第，金碧辉煌。牛跃入，郎亦入。听管弦哀怨，内正开筵，执事者皇皇奔走，无暇他窥。庑下有隙地，乃掩身，穷异观。视座上一客类王者，佩陆离之剑，颔下飘白须。一客类大夫，古衣冠，沉静缄默，似抱烦忧。一客类儒士，然星冠羽衣，英致洒然，亦极尊贵。一美人类天女，明翠羽，貌虽艳，而凛凛若冰霜。主位殷殷劝爵者，则一少年郎，被服都丽。阶下歌吴聚，舞楚舞，轻能在掌，高可遏云。客询何节奏，对以水殿抛球，新续第二曲也。白须人亦扣剑作歌曰：“鞭平王兮，吾非不臣；云黯黯兮，奇冤莫伸。吴市吹，萧欲裂，潮怒不可折，心死不可说。”古衣冠曰：“相国尚有余怒哉？”亦攒眉蹙额而作歌曰：“天之险，不可升，地险山川与丘陵；人心之险更叵测，朝为变兮夕为更。珠宫在水兮何其晶莹，坦荡荡兮日月自明。龙伯召我兮，佩菊与之兰襟。吊汨罗之万丈兮，臣心同清。”儒士笑曰：“大夫变新声，却骚韵，然亦哀而艳矣。某请和以巴里歌”。歌曰：“当年臣本寄书邮，谁幸三生结并头。怜煞秀才康了辈，水天漂泊几沙鸥。”群起酌以巨觥曰：“洞庭艳福，诚可羡也，然尚有袍泽之情乎？”言已，视美人无一言。咸询：“贞姑，可否按律吕，赐新声？”对曰：“请以珊管瑶笺，书二十八字，命乐工歌之，何如？”众曰：“善。”须臾书就，阶下人歌之曰：“蓬莱清浅几成尘，门外野风愁煞人。三十六湖凉月里，珠光长照女儿身。”</p>
<p>　　郎聆之，情不自禁，矢口大呼，曰：“美哉！凛凛之风，何其婉而厉也！”咸愕眙诧：“俗子何得犯宫禁？”少年郎呼缚付鳖丞惩治，武士出索，反接其手，将行，呼曰：“缚太急！”既而大笑曰：“不图石大郎死于此处，大奇！”少年瞠视良久曰：“君海牧牛之石大郎耶？”曰：“然。”曰：“然则我恩人也，何得作阶下囚！”叱解其缚，亲自降阶，执礼甚恭，曰：“仆非君，早为儿童戕矣。此龙宫也，某王世子也。前化蚌出游，听君雅韵，险遭不测者，即某是也。盛德隆情，久未能报。顷能不速，颇惬素心。”即引之登堂，遍与诸客揖，曰：“此伍相也，此屈大夫也，此洞庭柳真君也，此露筋真妃也。”郎茫然不辨云何。伍相云：“是子本天上水星之精，好与农丈人斗，得牵牛救解，旋以劾堕劫，归元之期非遥，世子尚宜调护。”客皆告别，郎亦兴辞，世子阻之曰：“君宜少安。”送客回，重与入座，问君何能来，以实告，曰：“能来不能去矣。适君所逐者，分水犀也，子非犀，则出门一步即死。”郎窘急，几坠泪，曰：“容请命于家君，或有法。”遽去。</p>
<p>　　俄顷，持一大珠如龙眼者：“此辟水珠也。家君感子救某故，持赠。有此，入水可无濡首之虞。幸勿示人，恐有焚身之祸。子行矣，珍重此身，报德正未艾也。”殷勤送之出门外，果无投足地。试挥珠对水，奔腾浩瀚中，忽露一通衢，且平直，犹如犀之在前，瞬登彼岸。群牧咸惊。</p>
<p>　　然大郎终不自慎，恒握珠走狂澜，既欲炫田以吓愚氓，不禁驾冯夷而驱海若。一日，抱一古铎出，上刻篆词曰：“大禹驱山之铃。”又一古玉，上刊奇字云：“秦皇塞海之宝。”他如鉴魑魅之铜，斫蛟鼍之剑，珊瑚树真有高六七尺者。人谓售之碧眼贾，富可跨石崇。郎哑然笑曰：“吾不能为龙宫之贼。”乘观者不意，悉举而投之，人皆恶其痴。尝有巨鼋出海翘首，目闪，即随之下。少刻醉饱出。人询何往，曰：“世子悬弧之辰，遣介士招饮耳。”众谋攫其宝。偶吹笛，倦而眠，六七辈蓦集搜腰缠。大郎惊醒，惧失信于世子，因珠入口，奋与众斗。众虽辟易，而珠亦滑入喉际，吞吐两难，遂鲠而死。乡人怜之，殓以桐棺，海畔。是夕风雷震震，翌已成一巨坟。明年海涨，复于坟下拥一沙岗，凡斥卤之地多坍塌，大郎坟独无恙。而潮亦至此止。</p>
<p>　　死后且时著灵异，乡民即坟为祠。百里外浏河，素多海患，居民避波臣者纷然。时梦一神人，卤薄赫赫，冠冕峨峨，自云：“我石大郎也，悯此处没于海，急迁棺，或可免厄。”同日而梦者百人，咸惊异，询崇明，果有大郎坟。请于土人，不可；欲盗其骨，更不可。祷者宿神座下，夜闻天乐大作，大郎车骑而至，呼其人而告之曰：“我有一蓑一笠，尚悬所主田翁家，迎而葬之，亦可免冲突。”翌起，往恳某翁，视东壁后有小舍，数堆破败物，拨灰尘寻之，果得风雨具，为大郎旧制。遂鼓乐迎归葬海口，如古名臣之衣冠墓，且筑如崇明之庙。工甫竣，水至，即遽退。两处春秋赛会，士女如蚁，香火如云，均称福荫。每至月白风清，居民犹仿佛大郎笛声与海潮相呜咽也。</p>
<p>　　懊侬氏曰：犀牛逃遁，即耸身蹈海擒之，是何等气焰！海藏宝物，取而炫人，旋复弃之，是何等廉介！辟水珠至死不肯轻掷，是何等信实！豪哉，石大郎！何待捍潮御患，兼及浏河，始为之神耶？噫！冠裳中且不可多得，况牧竖乎？诗云：“牧人乃梦。”吾知其不为鱼而为龙。</p>
<hr>

<p><center><font color="teal" size="+1">11 ‧ 马姓</font></center></p>

<p>　　金陵有林茂才，寇至陷城中，羁某馆，胁授伪书记。夜阑，听刁斗四起，悲从中来，不知此身作何究竟，又不知眷属有无存没，爰默诵《金经》不辍。久之，觉遍体清凉。</p>
<p>　　一夕正诵经，闻窗外一叟呼曰：“林生林生，此时尚不随我三更耶？”三更者，贼语逋逃者名色也。生出户观之，一白发叟，布衣冠，古须眉，素昧平生，不敢多语。叟凝视生，曰：“尔病痴耶？”言已，径前揽生袖急走，飘飘若御风行。时城，鸣钲击柝，贼令森严；而叟所至，巡逻者若无闻见。至狮子山，挈生猛跳城下，若履平地。生私揣江口，若何飞渡。突一满江红大船停泊下关口；登之，叟急解缆挂帆，风瑟瑟，直指江北，盖叟即弄船人也。生入舱，见一男一女，已先在。男，生之同窗友也；女，生之邻家娃，素艳之而未能销魂者也。略寒温，生即瞑目坐，女频视生，秋波盈盈，宛似心许，若碍友不敢言耳。时夜色昏黑，山月坠江，闻友与邻女，时有调笑声，渐有亵声，闻之心大动，急敛神掩耳，危坐默诵《金经》。</p>
<p>　　闻叟在后艄，鼓楫高歌，歌曰：“天风浪浪兮，江水粼粼；月山剑树兮，雪窖火炕。懦懦蠢蠢兮，虫虫情情；何者因何者果兮，絮絮萍萍。夜何其，夜向晨。人鬼有关兮，祸福无门。”生听之，益悚。</p>
<p>　　远村鸡唱，曙色摇波，叟曰：“到矣。”林生出，此真州界也。“尔由此至扬州东乡，得生路，好自为之。”袖出一函与之，曰：“尔行十余里，可开看。”生崩角在地，泣求姓名，叟笑而不答。起视帆影如驶，顷刻若逾金焦，出海门外矣。急到仙女庙，果遇旧雨，挈赴淮安，团眷属焉。视其书，曰：“余本马姓，生平喜于苦海救人。尔能端正，不负吾意。两个小痴虫，故态复萌，可恶，已将他带赴东海去也。”生后入袁端敏公临淮大营，以军功保二千石，时以叟书示人，一夕，忽随风飘去，如叶，如蝶，如纸鸢，顷刻不见。</p>
<hr>

<p><center><font color="teal" size="+1">12 ‧ 独角兽</font></center></p>

<p>　　兴化有丐者，乞食廛市间，观者围之如堵墙。余曾亦趋视，盖其人顶生一角，矗正中，根束短发如毛，角首微锐而梢，朽如蠹啮。人争问讯，泫然曰：“余非生而戴角者。幼不肖，动辄忤双亲，攫资宿妓，家贫，双亲啖糠而已，犹携酒肴就妓家食，尤喜煎炒脆炸，浓汁厚味。亲死，以芦包葬东郭，甫归家，正遭回禄，屋宇什物，一时煨烬。贫不能耐，则于亲族友党中唆是非，挑械斗，兴词讼，己则假为调停，攫鹬蚌利。</p>
<p>　　是年，年三十有二，忽病，自分必死。数日，颅肉痒甚，抓挠肤裂，紫血涔涔。突一角出，如笋掀泥。自顾镜中，已似神羊。而奇痛不可忍，呼号床第间。十余日，忽梦一神人告之曰：‘尔思病从何来？角从何生？曷言其故，痛自己。’寐而自省，试以己之罪恶，于人前姑言之，痛果已。顷年已六十，如故，一日不言，一日便痛。”言已，唏嘘泪下如雨。人怜之，多施一文钱，由是得无馁。乡中小儿，偶摩娑其角而动摇之，便哀呼诵佛号，自云：“兴化东乡人，无名氏，惟号独角兽。”余戏为摹小像，赞云：“彼何人斯，乞于东郭；身未披毛，首先戴角；春笋怒芽，上指寥廓。其身犹人，其心则兽。兽耶人耶，峨峨穿透。地狱人间，黄泉白昼。非獬豸冠，亦非角端。铙鼎不铸，山经不刊。好角逐者，蓦见心寒。”</p>
<hr>

<p><center><font color="teal" size="+1">13 ‧ 离垢园</font></center></p>

<p>　　离垢园者，东浙贾氏园也。贾名云章，字天孙，少颖敏。游庠后，累不第，遂治园辅，植花树以自娱。久之，痴于洁，屋宇几榻无纤尘，即藩溷亦时时湔滁。以“离垢”名园，以“襄云”命馆。联云：“米襄阳爱洁成癖，倪云林嫉俗如仇。”凡鼎彝书画，花鸟虫鱼，无不珍惜；破产觅之，亦所不顾。至戚属邻里，以急难告者，则闭门不纳。生子一，名浑，字许桥，弃儒学贾。每进几谏，不听，乃泣祷于神曰：“父有洁癖，百折不回；见嫉于世，恐生祸灾。伏乞神灵默佑，感甚。”贾知之，大怒。始詈继挞，乔梓寡恩。</p>
<p>　　一日晨起，督僮拂几，帚过，碎定陶磁尊。怒鞭之，僮负痛，钻几下，几翻而砚山又碎。贾愤燥，索刃，僮遂夺刃自戕。其父告于官，许桥上下夤缘，私献秦凤爵，且厚殓僮，养其父，始罢讼。</p>
<p>　　一夕与妻蓝氏酌，婢献羹，碗炙手，坠地碎。贾怒曰：“此供秦制也，尔断吾命根耶？”呼杖，婢惧而投诸井。许桥厚殓之，且召僧讽经超荐。无何，有同学友来访，询及收藏，贾出宋眉子砚以炫之。友呵气试润。贾恶其秽，刺刺不休。友稍讽之，怒以砚击友，几碎其颅。又以炙炭煮汉玉佩，火起，蔓延邻舍，风号焰烈，顷刻数家。许桥背父，婉谢厚偿，始无恙。</p>
<p>　　妻蓝婉劝曰：“古人以洁为束身之范，君以洁为缠身之魔，若不改悟，恐随身皆荆棘场也，尚得为离垢园哉？”贾怒批其颊，妻痛哭。贾恒独眠，每欲敦伦，必看河魁，蓄温水；事毕，澡身更衣薰香，作种种恶态。是夕哀啼至夜，有美妇人自外来，曰：“姊姊冤杀哉，个男儿毫无一点情，侬见之，几欲坠唾。”蓝漫应之。又曰：“我与若游花园，倒好耍子。”袖出一圈示蓝，曰：“此中大有佳处。”视之，果有楼台花木，金碧陆离。遂对镜匀粉黛，整衣衫。妇以罗带系梁上，对妻再拜，回视案上，灯光如豆，户外鼻息甚酣，万种凄凉，逡巡自缢。婢觉，急告许桥，已不能救。抚尸号痛，死而后苏。贾知之，犹以衣袖擦宣炉，聊滴清泪而已。讣岳，蓝叟告宰，县役到门，汹汹如虎，呼号啖嚼；邻人来观，乱摘花果。贾目睹蹂躏，痛极失声。叟疑渠尚有遗之悲，又以许桥重贿，始忍而罢讼。然家道亦从此中落矣。烂铜碎玉，昔以重价购来，顷以廉资售出。炊烟渐断，仅剩荒园。贾鳏而子未婚，时作楚囚之泣。</p>
<p>　　忽有客携短童来谒，仙风道骨，翩翩在门。迓入与谈，自言张姓无字，人呼为张老相公，渊博古今，尘谈霏屑。贾恨相见晚。许桥思留以慰父，以敝裘付质库，置酒篝灯，且留下榻。自贾之好洁也，君子恶之，小人诳之；富易为贫，朋侪绝迹。顷得张，不禁狂喜。久之，张唾落于壁，必怒于心；遗屙于庭，必怒于色。一日勉与坐，张之童又弄毙架上鹦鹉，怒遂不可忍。张曰：“莫怒莫怒，吾携君游一胜境以赎罪，何如？”不觉随之假山后，遇一石洞，偻而入，蛇行数十步，洞渐宽，路渐平，达于园，豁然开朗。苍松夹道，流水涓涓，白玉为梁，幽芳作帧。两壁磨崖上镌科蚪奇字，似秦汉以上书。逾岭一重，又得古洞，薜荔五色，彩丝下垂。入其室，则插架牙笺，间以丝竹；炉香犹篆，帘波有纹；几上横琴，古锦为囊。贾欲解视之，张曰：“不可，此吾师所弹也。指误弦，必有天神下降，风雨疾雷。君既到此，不可不作东道主。”向内一呼，美人四集，琼筵甫设，醴酒已温。品味既佳，器具尤古。张以巨觥劝客曰：“较君家园庭何如？”吃吃而对曰：“远甚。”须臾美人歌舞，荡魄柔魂。张亦抽古剑示贾，曰：“此鹿庐七星剑也，君能舞乎？”曰：“不能。”张逡巡敛袖，左盘右旋，寒光闪烁。美人更鼓冰丝，顿挫应节。忽闻剥啄声甚厉，一美人自门隙窥之，曰：“师长回矣。”众艳惊散。张变色曰：“君速随我后户出。”缭曲环，绝非来路。视楼阁最多处曰“琅环秘府，”藏金石处曰“证古斋”，藏经史处曰“辨理窟，”藏诗词处曰“游艺轩，”藏书画处曰“怡情馆。”又一楼，峨峨三层，上矗霄汉，第一层曰“与天为徒；”第二层曰“与古为徒”，第三层曰“与今为徒。”有小村落，畎亩参差，一曰“情田，”二曰“心田，”三曰“福田。”开富贵花，种吉祥草，沃功德水，培干净土。行逾数十高岭，峰峦迭翠，径坦且平，曰“心头方寸地，”“欢喜园”，“水晶域”，“光明藏”。金碧楼台，奇景眩目。突转一径，景物全非，凝神端详，已在自家园中，盖未尝出门一步耳。</p>
<p>　　张曰：“今日之游，乐乎？”曰：“空中幻景耶？”曰：“何者为真，何者为幻？以为真即真，以为幻即幻。真幻皆根于心，而不限以地也。”由是贾奉张如神明，家中所有秘玩，皆质之于张，张均鄙薄，一无许可。贾以为太过。曰：“君如不信，目前架上古铜象高六尺者，君以为何物？”曰：“满身铜翠，班剥陆离，形制既工，雕镂亦古，的真秦铜也。”曰：“秦则真秦，君知秦人造此何用乎？”曰：“不知。”曰：“女子溺器耳。尚高高供养，不几污秽杀人！”曰：“有何凭证？”曰：“象脊有铜盖嵌下，象四足皆有小洞，以火炙之，必有骚臭气。”已而验之，果然，张云：“阿房宫五步一楼，十步一阁，门首皆设此物，足下即通暗沟，宫人欲溺，即揭盖解裤，骑而溺之。否则重楼宵汉，嫔嫱如云，何有此许多溺器？唯得此，始便耳。”贾由是稍悟，视收藏皆若粪土。</p>
<p>　　一日，谓张曰：“洞中风景绝佳，迥异尘世。然楼阁已稍寓目，而钟鼎琳琅，必多而且富，未知能许俗子一饱馋眸乎？”曰：“不难，嘱小饮，当与君再往一游。”甫三爵，贾沉沉思卧，张忽拉之急走，曰：“前由正门进，后户出，今适旁门开，机不可失，盍急趋可进。”果达一处，日色惨淡，道路亦歧。张忽遇一故人，话良久，告贾曰：“君且略散步，仆随故人行。”行逾远，径逾窄，偶一失足，坠土窟中。鬼物钻集，曰：“贾某来耶？”挈之游地狱。泥犁十八层，宛然吴道子所画者，丝毫不爽。见妻蓝，项拖罗带，舌吐唇外二寸许，婢仆被磨折死者亦踯躅至，齐声索命。贾正危急，急闻王者召，鬼卒引入伏案下，略讯三两句，王拍案大骂曰：“狗彘奴！外风雅而内刻薄，假清洁而真污秽，所谓狂伪鄙俚痴荡惑者，此也！”即命两旁牛头，押赴畜生道中去。</p>
<p>　　鬼卒驱出，至一小园内，颇清雅，遍地芭蕉，茅屋如斗。内有红装女子，捧心娇啼。贾略凝神，鬼卒自后一推，惊醒，则身变作小猪，与老猪众小猪同卧粪汁中。闻人语呼云：“猪产豕雏矣！其数六。”贾心中了了，即以头触壁，狂呼不已，闻耳畔低唤曰：“醒醒！白日，大人即梦魇耶？”张目四顾，身犹在座，客与僮已杳，唯其子与病奴守于侧。架上鹦鹉如故，曰：“茶来，主人醒也。”乃泣告子，使人侦之，邻家栅中，果生六豕，一颠痫遽毙。所谓芭蕉者，庭中白菜一畦也。曰：“地狱已在眼前，奈何不悟？”遂以家政委于子，己则长斋绣佛，日诵《金经》，哀号忏悔。</p>
<p>　　许桥娶恽氏，美而贤，能内助。生子二，皆聪颖。阅四载，家渐复。旋得窖金，力行善事，建种种功德，二十年勿替。两孙举于乡，泥金到门，贾犹捻珠讽诵。孙之同年辈，争市花草玩好以媚之，皆却而不受。是时，座客满堂，冠裳云集，贾忽扶杖而出，唏嘘曰：“吾一回头，尔侪始有今日，吾不忘张公德也。拟于离垢园中，肖张公像，子孙奉祀，尔等愿否？”众应之。乃鸠工营造，不日告成。偶偕孙辈扶乩，张忽临坛，与贾叙旧好，请示名氏，乩旋转而大书曰：“张邋遢。”</p>
<p>　　懊侬氏曰：仙人之邋遢，正仙人之清净；仙人之游戏，正仙人之慈悲。不肖儿回头猛省，正不肖儿能寻快活，能讨便宜处。</p>
<hr>

<p><center><font color="teal" size="+1">14 ‧ 刑房吏</font></center></p>
陶庄
 发表于 2005-09-26  分类于 古典小说
　　天长龙兴集之北，有感荡湖，烟波浩渺，水禽咯啁，颇称佳景。湖中央有土丘一坯，广可十亩。东为贝冈，蜿蜒起伏，田水四达，涓涓由东之西入湖，必经土丘过。登丘一望，视横冶诸山，宛在几席。而后面又有数十小培，可为靠厢。城阁台榭，遥为四屏；双桥彩虹，如张旗鼓，是真吉壤。惜向无人知，仅为耕农散牧之所。

<p>　　忽有客自江西来，毛姓峤名，方壶其字，自云“堪舆家”，馆于庐陇陶庄，宾主投洽。为人寡言笑，爱趺坐，间言休咎，无不奇中。然每午餐后，必芒鞋竹笠，放浪于山巅水涯，茕茕来去，至夕方归。又自弄小艇游湖上，必穷极烟水深处而后返。忽微疾，陶翁亲为侍汤药。瞬西风起，陶翁立制新衣赠之，不受，翁俟其寝熟，潜易其敝者。毛无奈，始衣之。婢仆侍役，礼或稍疏，翁必加杖责。毛感极，忽谓翁曰：“旅人飘泊承盛德，思有以报，未知翁意所在，欲贵乎？欲富乎？乞示我。”翁曰：“能富即贵耳。”曰：“湖中有佳处，可为阳宅，子孙徙而居之，可富数百甲子。”</p>
<p>　　翌日，偕翁放船去，为指示，即是丘也。翁归，即以重资购成，四周水田亦在其内。呼工庀材，倩毛诹吉点向。毛蹙额曰：“翁知鄙人毛遂之意乎？”曰：“不知。”曰：“仆自知命宫，往后有三十六年磨蝎运，恶曜所照，数不可逃。若家居，尤颠沛。顷为翁卜筑瀛第，成则翁富，富则地灵怒，鄙人必丧明，终日黑摸索，谁为给衣食？翁长者，能谕子孙不失信乎？”曰：“是何言？仆即瞑目，当立遗命，违者堕泥犁”。毛喜，即为营造。上梁日，毛犹与翁闲话，曰：“若为竹径，若为荷亭，便不负诗情画意也。”言未已，忽睹日边有黑子如弹，声铮铮自西来，倏忽大如鹰隼，遽扑眉宇，毛大呼倒地，扶起视之，二目已盲。由是坐卧行动，常在一室，饮食供养，精于平时。</p>
<p>　　翁长子次子，均于是秋文武同中式。翁益信毛。时于柴门倚仗，看湖天水月，倏然出尘。忽睹前岸有火光，若青磷之乱舞。然火有焰，而光有芒。问毛，曰：“试往掘之，必有得。”如言携畚往，果得窖朱提十二瓮，遂大富。长次两君，欲赴京兆试，毛颇阻挠，不听，公车北上，竟中进士归。翁犹如故，而其子竟不能不心焉疑之。长君旋以太守，次君亦以都司，出仕五六载。翁病笃，呼两子弃官回籍，宦橐甚丰，陈骡纲于庭。翁唏嘘曰：“尔辈知从何始有今日耶？”曰：“大人德荫也。”曰：“非也，此毛君之功。我死后，尔辈积德累功，以报毛君，更事之如父，较重于寻常父执，则地利可坚。倘礼衰即以不孝论。”两人泣受教，翁更托孤于毛，宾主嗟叹。</p>
<p>　　翁卒，二子守制于家，颇事声色，作威福。毛谏之，不听，即亦不再言。而礼竟从此缺。毛枯坐团瓢中，闻厅事酣歌快舞声，詈挞奴仆声，颇不耐。忽又闻两三小童唱曰：“瞎子瞎零丁，吃了多少死苍蝇。瞎子瞎鹿渎，吃了多少钻蛆肉。”心更厌恶。一日，有斗鸡误落藩溷淹毙，次子谕即弃去，长君立命以陶器就火燔熟，为毛午餐。餐已，雏婢来问曰：“先生食鸡汁甘乎？”曰：“味犹是也。”曰：“得味外味乎？”毛知有异，婉询婢，婢缕述，知大郎之恶作剧。嘱勿语，收匕鬯去。由是毛心顿寒而辞色不露。唯命环第四周多种桑，询何所取，曰：“寻常青鸟，只知此处为横冶入湖正脉，沙岸回环，辅山道向，不知此名‘龟趺穴。’植以树则绿荫参天，如龟盖之生绿毛，贵不可言。”两人信而从之。</p>
<p>　　植甫年余，地忽震动，举宅惶恐，毛遽以手抚匡床，呼曰：“误矣！”询之，曰：“吾妄言，言非公子所深信。盍掘中堂地二尺，可得一断碣。”如言掘，果得。文曰：“形则龟，体则瓢，葬者汉将军，破者江西毛。”字隶体，苔花绣涩，短石如砖。述于毛，曰：“公子无恐，有仆在，禳之尚未晚也。”遂扶之，步第之左右，口嚼土花，辨味而定穴者四，曰：“盍急穿深井。”又于第后植杖画地如人字，曰：“盍急浚小沼，如是，则老元绪当长相守，富贵可万年。”工甫竣，毛之双瞳忽开朗，遂揖别曰：“二十余年坐承豢养，心甚不安。幸天佑盲瞳复明，从此天涯海角，或有晤时。”欲挽之，已飘然徒步行。</p>
<p>　　毛去，茕茕一身，资斧断绝。行至来安山中，有小庙，距郭近，神佛抛露，众丐居之。毛谓丐曰：“尔等能供养我，我能为尔等造命。”众丐争应曰：“诺。”即洁后殿一笏地以居毛。各出乞于村市，归以洁者奉毛，甚殷勤。年余，丐中有黄耳小犬病癫毙，毛命醵钱市小棺，并小衣冠殓犬。各披麻执杖，号泣如生。毛于庙后点一穴葬犬。讵葬后，众丐心顿明，渐知愧耻，忽泣曰：“蹴嗟来，何其难堪乎？”遂改习织蒲，或小负贩。渐得利。不二年，丐俱化为小康，各于近村营家室。不忘毛德，争供养之。毛曰：“尔曹曩以庙败，渎神已甚，盍再醵资略修葺，吾能使庙兴。”众曰：“诺。”毛为之开巨牖二，接南山秀；开土窖一，泄北阴煞。置签筒，集签诗，而神亦灵显。车马纷纷来报赛，卖茶卖香烛者，环居成村落。又来高僧主席，缁衣白足，不下百人；画栋雕梁，晨钟暮鼓，成大精蓝。</p>
<p>　　是日，正集众善信，开道场，毛亦合掌念佛。忽有香客，云自龙兴集来，凝视诧曰：“公其陶庄之毛先生耶？”曰：“然。”客遂缕述陶庄事。陶自毛去后，不两年，被盗，遭祝融，罹冤狱，家业顿倾。两君削职，已物故。庄乃废为丘墟。子孙式微，不知何往。毛泣曰：“吾以一念愤，不几负吾死友乎？”众益审毛之术神，富家大室，争来邀致，而毛已杳矣。</p>
<p>　　至今陶庄一坏土，尚无居人，四井亦湮没。耕者掘地，常得古砖，上有古钱文凸出，并造砖工人名。细玩之，果墓砖。噫！术人之神，正术人之可畏也。陶君忘父遗命，凭天理亦不克昌，岂待术人之穿凿而后败欤？</p>
<hr>

<p><center><font color="teal" size="+1">15 ‧ 十丈莲</font></center></p>

<p>　　余乱后售书卖画，时客于古淮阴市上，每聆里巷妇孺啧啧道吴贞女事。顷又幕游嵫水，晤胡君少瑜上舍，详述贞女之生死崖略，辄口凿凿，泪涔涔焉。</p>
<p>　　吴贞女，清河人，其父讳慎裕公，儒士也。贫为当道佣书。母夫人素敦坤范，夜梦口吞莲花，而生贞女。父殁，女方髫龄，终日寡言笑，操刀尺，习女工，幼许字同里徐氏子。念父殁，而夫家亦贫，且构家难，以至女年二十有八，尚未行亲还礼。徐氏子旋以瘵殁，撇堂上白头。母素审贞女贤，秘不以讣。女晨起，忽哭告母曰：“徐家郎其殒谢已乎？”问语何不祥，曰：“梦有儒衣冠拜于门外者，非耶？”母已审噩耗，不禁失声，泣曰：“诚如儿言，奈何奈何？”</p>
<p>　　女自起，更缟衣，走哭于徐氏之门。母不忍钳禁，听其去。姑见之，益凄惋惶惑，不知云何。女先拜其姑，始哭其婿，周旋中折，哀毁莫生。行路者过门闻哭声，莫不步为止，而涕为坠也。姑俟其哭竟，忍泪告之曰：“吾无福，负此贤妇，天也命也，夫复何言！然儿之哀衷已申，其即遄回瀛第乎！”女大声曰：“儿无状，未克侍亡者，供含殓，罪戾滋深。今既登其堂，奠其主，妾身分明矣，更何归焉？”姑曰：“吾亦贫也，未亡人行将为殍，再添新妇，能吸风为活耶？”曰：“儿不敢以口腹累母，十指尚可谋生活。诚以亡者遽凋落，失温清，抱罪九京下。儿既延残喘，敢不代厥职补幽恨乎？”姑又曰：“儿诚贤矣，其如母夫人者，亦孀孤无依何？”曰：“是惟赖吾姑之慈悲耳。”于是体贞女乌私，使往来朝夕，兼定省焉。</p>
<p>　　女刺绣雕绘，宛转如生。人得其佩囊等物，则珍袭之以为宝。有怜而予以倍值者，女必却之，曰：“吾不幸为女人身，又失所天，是前生因，尚敢取非分财，贻罪戾乎？”人益义之。求手制者，门外踵为接。然由此劳悴，目几失明。</p>
<p>　　一夜梦天女，冉冉降中庭，以丹授之曰：“吾天孙也，怜子贞孝且有疾，携奉神丹，子其吞之。”女视丹，圆如珠，灿如火，再拜裣衽而后服。神女去，女自觉心遽安而疴若失。翌再买丝挑线，功倍往时。</p>
<p>　　逾数年，姑又病，女衣不解带者数月。殆弥留时，笑谓女曰：“吾不幸有殇子，何幸而有贞妇耶？吾年来得汝调养，胜于若在时也。今已矣，行将告尔舅尔夫于地下矣。吾儿幸依阿母活，毋以我为念。”言已，目遽瞑。女毁瘠号痛，泪坠成冰。其母恐女殉，预往防闲之。女泣邀四邻坐堂上，奉母坐屋隅，稽首曰：“吾夫死，吾姑又死矣。族无接续之绪，家无期功之亲，留此数椽，下及什物，何所用乎？拟乞诸长者，代为全售，为吾姑殓葬费用。”众曰：“善。”遂尽以其资，营斋奠，就窀穸。事毕，女向母拜别，意将雉经，母急抱而止之曰：“儿无姑，尚有母也；儿再死，则我之数根穷饿骨，交付伊谁耶？”由是女始大归，永作依母计。清明寒食，则以一盂麦饭，哭于徐氏墓道。女每号恸，长河之水，则呜咽不流。其族叔某，时劝女再适，女大声屏逐之，不容其刺刺语。</p>
<p>　　旧居老屋，为秋风所破，修葺殊难。时河北中大王庙比丘尼某，亦以名媛披剃，素精戒律，永谢俗尘者，女与谂熟。且先有嫠妇刘妪，亦因前妻子不孝，携己生一幼子、一幼女居焉。素多苦行，遂奉母行侨寄。尼曰：“一食清斋，颇为不乏，且踵余忏悔可乎？”诸女伴针黹之余，更习讽诵。双柴静掩，灯花寂然。</p>
<p>　　至咸丰十一年，捻匪猖狂，由东鲁席卷而至。时正上元节，大府方衔杯看鳌山灯，听钧天曲，不为防。万骑沓至，官吏始鸟兽散。邑之民遭焚掠掳杀，惨何可言。越三日，贞女辈尚闭户不深悉。会里有被胁者，登垣告之。尼出，果旌帜遍山谷，鼓角作哀音，归急扃其扉，曰：“贼至矣，奈何？”女从容整衣履，跪求母训。母瞠视良久，曰：“若辈犬羊肆淫毒，我且不忍见，况汝乎？行行，吾其从汝志。”刘闻之，亦携女出。已同至浅水，见幼子方徘徊岸侧，刘呼之曰：“儿来儿来，儿生必虏，即免，兄嫂亦不可久居，盖相从地下。”儿果奔至。尼见之，抚掌曰：“善哉善哉，是方不愧清静优婆夷也。”于是六人一齐投水死，此胁从者所亲见也。贼归，邑之人士闻之，虽未请旌，莫不曰“贞女贞女”云。</p>
<p>　　又数年，一皖南士人，偶至贞女死所，临流瞻眺，忽见一美女子，哭立水面，风鬟雾鬓，仪态万方，手捧赤莲花，冉冉行且歌，歌曰：采莲复采叶，骨似寒冰心似铁；犹记湘垒毕命时，鱼不敢吞，龙不。采莲复采根，生为贞体死贞魂；既与茕独又寇乱，生之杀之天地恩。采莲复采藕，缨络垂珠大如斗；精卫衔冤不敢啼，犹向重泉携母手。采莲复采干，苦海苦海有彼岸；生亦死兮死亦生，太息重呼诸女伴。采莲复采花，彩云一片唤朝霞；金银珠宝有宫阙，帝许贞魂去作家。</p>
<p>　　士人方痴听，忽土人有素识女者，遽呼曰：“此吴贞女耶！”女遗花而杳，亭亭植水面，长可十丈，光烛云霄，移时方乌有。</p>
<p>　　懊侬氏曰：莲者，根劲直而污泥不染，子倒垂而苦心实多，净品也。非九死不回之贞女，谁克当之而无愧也？歌虽近幻，而辞则近悲，作泡影可也，作诔词亦可也。当其月帔风裳，亭亭出水，岂自炫欤？亦以愧夫世之为人臣子，驽恋其位，橐饱其禄，大变当前而贪生怕死者。</p>
<hr>

<p><center><font color="teal" size="+1">16 ‧ 古泗州城</font></center></p>

<p>　　吾乡泗州城，沦为洪泽湖久矣。土人云为大禹命庚辰所系水怪巫支祈逸出为害，此无稽也。州城之沉乃明末事，其时画士恽南田正寓僧伽禅寺。门前一水环绕，出入须楫。时已四十五日雨，淮流七十二道山溪之水，全归于此。童谣早有“石龟滴血泪，要命上东山”之语，恽甚忧之。夜静，偶闻神鬼满堂私议，曰：“时已至矣，乞施行。”神曰：“尚有一僧一道未归，一主一仆未出，姑须臾。”恽披衣起，殿黑无人，知水厄至，急呼仆起，携随身文具，仓皇拔关出走。过渡，见庙僧携杖打包归，曰：“先生何往？”曰：“吾有急，须登第一山耳。”所谓第一山者，盱山也。主仆踯躅，甫逾岭，天遽明，回头一眺，则白茫茫一片水国，成巨浸矣。由明季至昭代，沉沦已数百年，从未出现，惟阴雨中，时有雉堞排水上，台榭人物，如蜃气馔成，盖幻象也。</p>
<p>　　咸丰六年大旱，湖涸而城基出，好事者舣舟步入，则官庙宇基址，尚觉依稀；路石女墙，犹存其半。又有半塔耸高处，啮缺非常，闻即僧伽惮寺塔，南将军乞师贺兰时所射者。人取其砖琢砚，甚古朴有致，惜砖质不能细腻耳。有陕客乘舟经此，天暮，见有大滩，即系而止宿，实不知其为古泗州也。夜静月如昼，客舍舟登岸，独行破寂。忽见高处有城垣，门半掩，悄睨之，中有灯火，人物往来，贸易若夜市。客本贾人，见之心喜，掩入，随步所之，见各家门户悬有灯彩，阛阓生涯，尤为纷攘。然已掩其旁，人若不之见；试攫其物，人亦如不见。大骇。视茧布贵重者，攫而怀之，急向西。又见一家门微启，孤檠若灭。潜入视之，则一家男妇，皆支颐卧，唤不应，视妇貌酷似其妇；男子貌又酷似己。以为貌偶同，不之异。睹架椟藏银处，并无封志，启之则朱提满焉。心艳之，急取二百金置怀袖间，余仍闭诸椟，并代掩双扉出。见人家灯火渐阑，市渐散。恐闭城，不敢逗留，趋出登舟，倚枕骇异，旋入黑甜。比醒，则舟子已先起，晨抵盱眙矣。视所攘茧布，已成泥淤，杂芹藻成饼。视所怀朱提，则翘边细纹，的真宝物。唯其色暗淡，水花苔几满。私以昨宵宿处，询舟子，约略言之，云其中绝无人烟，心更惊怖，不知所云。</p>
<p>　　秋后回陕，偶与其妻言之，妻曰：“大奇，妾于某月日夜梦至一城，与君一处卧，甫交睫，君忽起，开椟怀银出，妾惊异，尾之行，君忽不见，妾心汗涔涔不已。”盖其妻入梦之夜，即此客人入城之时，默忆旧游，丝毫不爽。</p>
<p>　　又盱眙向无大圣庙，大圣者，即僧伽也。粤匪窜后，当道者谕揖修考院。工竣，尚余三千金，公议建大圣庙。上梁日，适朱学使考毕，亲诣拈香，鼓吹喧阗，冠盖云集。忽一渔人捧一古铜鼎送庙来供养，云昨宵见湖心有光，一网举出者。洗涤审视，口内有篆文，盖唐时僧伽庙中物也。学使大喜，亲为其文纪其事。</p>
<p>　　懊侬氏曰：俗云：“钱财通性命。”此公隔世，犹重到故居，亲携阿堵而出。观此，益信其言之不诬也。而蜃余沙碛，市井何来？眼底烟云，门庭依旧，又何故与？佛云：“如梦幻泡形，如露亦如电”。明白了当而言之，惜世人不悟耳！</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_06/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_06/" class="post-title-link" itemprop="url">夜雨秋灯录 - 卷六</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-27 00:00:00" itemprop="dateCreated datePublished" datetime="2000-10-27T00:00:00+08:00">2000-10-27</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">01 ‧ 太容第一洞天</font></center></p>

<p>　　温州镇署极雄杰，有孙镇军，颇儒雅。甫莅任，修葺堂皇，阶下掘得古剑，为明季戚大将军守温时故物。剑铸七星，文戚名字年月日甚详。公素好奇，益搜罗。时金石僧六舟居幕府，瞰堂下古井云：“中有砖甓，采琢为砚，不减香姜。”公信之，托言浚井，实所以为砚材也。诹吉，招人役架辘轳，水竭，无敢入。公悬赏格，募壮士缒索持炬下，云有急即摇铃。人倚玉虎，俯瞰井底，黑如漆，灯光茕茕如豆，深可知也。</p>
<p>　　里有贫民张小六，胆素壮，又涎募资厚，应召。时方盛暑，著羊皮短衣入。炊许，井上人忽闻铃声，曳索起，视之，张小六杳矣。大惊，再缒索，呼其名，不应。守终日，竟无耗，而泉亦不遽涌。再以巨烛下照，昏不能辨有无。张之母号哭来，云：“只此一子，是必饱潜蛟腹。”公遣谕其母，云：“若尔子真乌有，当养尔老。”其母闻之愈恸。通城士女争来窥讯。喧喧十数日。忽其子自邻郡归，笑可掬，且衣有奇香，若兰麝。</p>
<p>　　公召入，问何之？曰：“某初下井时，视铁底大可容十笏，凿洞七。急以木屑败絮塞泉渊，持炬四照，则东壁有大石门，封𫔎如铸，门首有额，石刻篆文，某曾读书识字，因门高不能辨。风突起，门砉然辟，其中别有洞天，殿阁嵯峨，栏楣纡曲，庭前有大树如水晶，开花如紫玉。某正潜睨，忽树后来美人数辈，古妆束，见某微笑且耳语。某迷惑，遽逾石扉入，才十余步，门遽阖。大惊，泣叩美人，求援救。彼叹曰：‘此何处，能容尔来去作梁上燕耶？虽然，当引见主者’。旋见重关洞启，高卷珠帘，有美男子衮冕裳衣，秉苍圭，坐堂上。美人入咨白，即传呼。某伏阶下，自报名，叩数百下。衣黄美人捧簿籍上，衣素美人接，略翻阅呈，主者面霁若喜，询某从何来？白浚井由。主者方有所谕，忽衣紫美人入报曰：‘天符至。’主者迓一纱帽绛衣贵人进，手捧横木丹书若画蚓，焚香拜谒，祇领讫，贵人辞出。宣令施行，美人咸更软甲佩剑，手赍瓶炉杯盎，古朴目所未睹，甲士随入，咸金兜鍪，锁子甲，手执兵刃，戈戟铦利如霜，夹侍主者出，升辇端坐，覆以珠翠缨络金宝盖。辇左侍力士，辇右侍美人，各十数辈，犹宽绰。某尾伏辇角，力士怒，欲加鞭笞，美人缓颊始免。</p>
<p>　　须臾，云雾腾起，两龙驭辇行，偷睨下方如大海，心惊色遽变，主者睨某笑。倏至一大山，顶有白衣老叟引极大牛车，上列木桶数十，大如五担瓮，执鞭伏道左，听指挥。传谕前驱，辇行更远，叟忽报曰：到矣。牛车首忽下垂入江，尾忽仰矗接辇，层叠如山，如云梯，夙停车携牛浴江中，翻腾激浪，如踊山岳，如荡星辰。叟鞭一扬，则牛回顾吐水入木桶，如瀑布之挂岭，如匹练之横夭。鞭一抑，则又滚入江。视鞭扬抑为吞吐，如舞之应节奏，如战之遵号令，奇观也。心计木桶将满，疾雷果大震，耳为聋。视车辇均腾空际，若遄往状。忽雷又奇震，心胆裂若昏聩。比苏，则身已堕邻郡旷野中。雨霁晒湿衣，乞食村郭间。人闻某衣上香，询告所以，争延之家，具觞饮，赠资斧，始生回耳。”</p>
<p>　　公闻之益惊喜，欲穷其异，仍遣张导人再入，则石门犹在，坚不可开。额镌篆文曰：“太容第一洞天。”古砖嵌壁，亦不可凿，凸出宝塔如来像，无字迹，遂燃火烘水痕，以纸墨拓额与砖文，出而呈于公。公大喜，揭于衙斋，补入金石文字。明日泉大至，愈清澈，公厚恤张小六。询其为人，无他异，惟事母至孝，出于天性云。衣上香者，盖误沾龙涎耳。里人呼曰：孝子香张六。</p>
<p>　　懊侬氏曰：在昔英皇闻舜完廪，授以鸟工之衣，始腾寥廓。浚井，授以龙工之衣，始出幽深。香张六，一介穷民耳，应募而来，何得神授，卒能来去自如，生还故里？夫然后知上至九天而不坠，下人九泉而无碍者，惟忠臣孝子则可。</p>
<hr>

<p><center><font color="teal" size="+1">02 ‧ 秃发张</font></center></p>

<p>　　粤贼之踞苏松也，境内焚掠殆尽，村郭皆墟，其需用皆以重资取给于江北。于是卖贼食者踵相接，而肩为摩。邮之时堡渔人张姓，土猾也，鬓发鬖鬖，人呼为秃发张云。</p>
<p>　　其妻蔡妪尤阴狠，夫妇操舟撒网，阴以阿堵贿津要，得公行于大江南北接济贼，不一年，家顿饶裕，购田畴，筑宅舍，渐成富家翁，而贪焰愈炽。素与东邻薛有隙，以其状控于宰，秃重赂宰，反以薛诬而与以杖。薛衔之深，伺之严，秃罔觉也，日弄潮走江上，肆无忌。</p>
<p>　　时京口有乔姓女，娼也，本淮安产，幼孤，鬻于鸨母乔，以为钱树子。身材娇小，有殊色，人争昵之，呼之曰小乔。山西贾周某昵尤甚而情尤久，囊槖垂罄，犹恋恋不能去。鸨虽白眼，女独善视之。女生一子，周种也，遂名曰阿周，年四岁，宛转得人怜。而周病且剧，女日夜侍汤药，哭失声，刲臂肉以进，卒无效。弥留时，执女手泣曰：“卿情厚矣，虽结发恐未必若是。失路人无家可归，无地可瘗，数根枯骸骨，火之、弃之，惟卿便。所念念不忘者，阿周一点血，吾后也，卿善抚之，吾目瞑。”女泣曰：“诺。”周死，即命阿周服丧。</p>
<p>　　明年贼大至，女负儿扶母将以投江北。适有渔舟离江浒百步外，夫妇皆倚棹瞠目视。女呼之曰：“乞带逃难人登彼岸，不吝值也。”奈女心虽急，而渠意甚闲，哓哓计孔方多寡。方问答间，而贼骑蜂至，渔人遽刺船去。贱下骑斩鸨，胁女与儿而去，送姑苏。贼酋伪王某一见大悦，意杀儿而留其母。女大痛叩阶有声曰：“妾仅此子耳，儿生妾亦生，大王爱妾，当兼爱儿，否则甯死不从也！”</p>
<p>　　女泪睫盈盈若秋水，娇啼呖呖如晓莺，酋意亦良不忍，出家姬遍与女较，皆不及，遂纳女为伪妃，以阿周为伪世子。女善修饰，工语言，伪王惑昵殊甚，而女之梦魂时绕于江淮云树间，苦无隙可遁耳。</p>
<p>　　秃发张适又舣舟苏城下，蔡妪时携鲜鱼入城，遍游各馆暨各伪署，藉售私。闻女美而富，遂夤缘入伪府求见。引之后堂，见女南面坐，左右侍儿皆珠翠满头，罗绮被体，屏息无稍倦。妪稽首拜，极力献谄容，不似江上索资恶态。女闻其口操江北音，问：“婆子江北人乎？”曰：“然。”曰：“翌日来，有要事浼汝。”言已，赏金帛甚厚，妪再拜出。</p>
<p>　　明日果又来，即有心腹婢引之曲室。见女趺坐绣榻，极威重，而两睫盈盈有泪痕。旋命妪坐，赐茶果，问妪之家门居址甚悉。具告之。女益唏嘘，妪乘间附耳问曰：“娘子在此荷王宠，尚不安乐耶？”女摇手令禁声，婢出瞰闼外无一人，然后垂泣曰：“我亦江北人也，被掳后虽得王怜，其难堪处有娼妓所不忍为者。王又性多疑，醉后时于红烛下露白刃，此心惴惴，常不怿。我何难一死，为膝下小娇生，故隐忍至今。若辈终非好相识，且势亦必败，我母子未知何所归。”言已洒涕不已，淡黄衫袖尽湿。妪慰之曰：“娘子勿悲，老身却有盗绡手段，特恐娘子非真心欲逸耳。”女以天日誓。妪曰：“我有小舟在城下，遇风顺，逸何难耶？但娘子家已破矣，赤手走江北，母子何以为生？我家又赤贫，不能供尔母子坐食，是亦可虑。”女曰：“实告阿姆，王积资数万金，筦钥皆我掌握，但运若干出，过江即与汝瓜分，何愁无饔飧计。”妪曰：“善。”计遂定。</p>
<p>　　由是运出珍珠四升，白镪百锭，黄金十斤。女又以绣金小黄旗与妪曰：“以此刺舟入水关，但云真人觅，以游内河，可无禁耳。”盖贼中呼伪命妇为真人也。苏城本有河环绕，蔡果刺船入，即系之伪府后门河岸下。一日，酋奉伪命赴松江，行时女置酒与饯，订归期，致珍重，王大乐，不为疑。</p>
<p>　　酋去，阿周时戏于舟次。女一日午后，饮各婢以酒，皆沉醉。然后遍体裹金叶重重，珠玉无算，呼妪运出锦绣十馀包，急更良家衣饰，蓦登舟，以贼符赚出水关。日夜行，适风帆如箭，不两日，已出京口江矣。是时水波不兴，江天如画，金焦历历在目，其心甚怡。惟秃与妪时作耳语，琐细不可辨，心又疑虑而无如何，惟偎儿枯坐以待。忽听京口呼声甚厉，推篷瞰之，则贼船如蚁集，如蜂攒，锋刃如林立。船首贼大呼曰：“婆子快留下真人，免汝死。”盖贼党知伪妃遁，必妪挈无疑，一路追至也。秃与妪闻警无所措，时风力又弱，乃夫妇极力摇橹，且摇且怨女曰：“我辈无辜，为汝母子将毕命刀下矣，汝心安乎？汝还不投江死，将何待耶？”女痛哭跪舟中曰：“诚有累汝夫妇，倘得生还，金帛皆归汝，吾母子乞食不怨也。”秃怒催死，不少缓。女又泣曰：“若追近，吾自入水无相累，惟愿汝夫妇行阴隲，带吾子过江北。周家一块肉，不可弃也。”秃大声曰：“死则死耳，谁与汝喋喋说家常耶？”女抱儿哭，泪下成血，而秃逼益甚。幸贼见舟远，瓜洲壁垒，钲鼓不绝，不敢追，遽转舵。</p>
<p>　　秃舟将抵岸，又迟滞不进，遽泊芦洲中，将女身所带金珠全取下，只身推上岸曰：“容汝饿毙不淹毙，即老公阴德矣。”女犹哀哭，而秃舟已远。女四顾茫茫，知是绝路，加之青芦白苇，水鸟哀鸣，心益酸痛，哭不成声。无已，饥啄芦芽，渴饮泥汁，赖是数日不得死。一日巡舟闻隐隐有妇女哭声，踪迹至，大骇。见其槛褛憔悴，满面泥沙，几如鬼物，问何来？以实对。乃慨与干糇，赠以百钱，引之坦途，俾乞食自去。</p>
<p>　　抵维扬，得遇邻媪某氏，怜而留之。憩月馀，渐光泽，因浼媪偕之时堡，寻阿周消息。当秃之回堡也，拥厚资，立地成巨富，正苦无儿，即以阿周作螟岭，志甚得也。比女至，泥首阶下云：“我之得生，究赖贤夫妇。前事均已，惟求将阿周赐还。”秃故作错愕状，大诧曰：“此谁家女郎，素无一面缘，将何处寻汝儿？”女以苏事质，秃抚掌大诧曰：“据汝言，汝贼妇也，若首之官，当得上赏，尚诈寻汝子耶？”女四边环瞩，竟不见阿周，而秃又狡赖，立呼庄奴逐女与媪出，而扃其扉。女仰天大哭曰：“吾千辛万苦，为恐负故人托耳，今已矣，何生为？”言已，即攫身将投溪水，媪急止之曰：“妮子痴耶，江北有官长管辖，盍往诉，诉不直，再死未晚也。”乃相将控于宰。秃又赂当道邑绅，果以无证不理。</p>
<p>　　其先，秃见女至，藏阿周甚密。顷见女去，防渐疏。一日，儿行陇畔，薛见之，诱入己室，与以果饵。问云：“好孩子，依亲娘乐，依假父乐耶？”曰：“愿依亲娘。”薛曰：“善。”即藏儿，不使出。时女正具状泣诉于漕督某公，而薛又送儿来投案。母子交诉，薛亦力证，发前案。督怒，立饬麾下弁率壮士百人，星夜往时堡捕秃。秃村居，正以失儿不乐，一夜又梦与妪登最高岩，俯瞰下有一舟一桥，风日甚美。少顷大风怒吼，雪堕如掌，忽又霹雳骤降，遂与妪惊堕岩下。醒甚恶之。是夜，正剪灯煮酒，与妪述梦中事，忽搜者到门，呼声震耳，火光如昼。妪出，黑索已在颈上。秃怖，逾墙将遁，见凉月昏黄中，有巨鬼，头与檐齐，伸巨掌如箕，扑之使堕，遂就缚。</p>
<p>　　有司来将家财一一封志而去。秃到案，尚狡，施极刑始服，夫妇骈斩之。督以半财与女，俾抚孤。当督之判斩时，秃大呼云：“民闻杀人者死，今乔氏尚生，阿周亦在，何故得断头罪？”督笑曰：“即私卖贼食四字，已死有馀辜，尚不足消受一斩字耶？”临刑之际，观者如堵，五花刽子恶其髪短，戏以绳为笼，加其颅。秃仰天叹曰：“行年五十，尚不能保首领，今而后，知穷人暴富祸也，非福也！”</p>
<p>　　懊侬氏曰：平心而论，秃发张贪财太过，而卒未曾毙一命，何遽拟大辟？特江上弄船逼女就死数语，毋乃太忍、太毒。秃之死，死于忍且毒也。吾愿世之生有财癖，予智自雄而毫无恻隐者，当以秃奴为戒。此癸酉岁冬，余船冻高邮之三垛，闻张海仙所述如此。</p>
<hr>

<p><center><font color="teal" size="+1">03 ‧ 陆季真</font></center></p>

<p>　　明季功名重资格，科第出世家。往往草野中贤哲士，为贫贱阻阶进，良可叹。江左布衣陆季真者，其父应夔，业农，为里役窜名报充催租隶，两肢有杖痗。季真幼嗜读，通经史，虽不得应童子试，而躬耕时辄携一卷自随。偶闻父将应比，即奔至县衙，伏地代受笞。归仍雒诵无戚容。一日又代比，宰见其意气慷慨，惊询曰：“若何人耶？”曰：“里正，固儒生也。”婉陈所以，磊落从容，毫无乞怜状。宰试其文，援笔立就。遂慰勉，除其役，且游扬于学使前。学使访得实，欲补季真以博士弟子，辞不受。泣曰：“奈何借老父棒疮博进取耶？”</p>
<p>　　其父闻之，亦泣曰：“为父贫不肖，累吾儿矣。”季反含笑慰之曰：“儿本不愿仕进耳，读书所以明性理，化气质，若以之作敲门砖，非真能读书者。”父始破涕为笑。幼娶石氏，亦美而贤，事翁姑，能内助。季真南北学贸易，家渐康，久之购田亩，设市廛，不复走湖海而名益彰，一时名士多乐与之游。石氏坐操劳，病不育，季三十无子，恒郁郁。里有单孝廉蓉塘，盛治园亭，日延宾客，觞聚啸咏。慕季真工草书古篆，亦每每折简苦邀致。季欲辞却，而其父独朂之往，俾结纳焉。</p>
<p>　　顾孝廉性轻薄，好讪谤，有惊蝴蝶之目，同游者又复阿附吮舐，助成诽笑为欢。季偶醉，正色曰：“季真闻古语云：俗语近市，纤语近娟，浑语近优。鸟之美羽勾喙者，鸟畏之。鱼之侈口垂涎者，鱼畏之。人之利口辨辞者，人畏之。士君子酬酢晋接，宁不使人喜，而使人畏乎？孝廉雅人，当不以鄙言为河汉也。”众闻之咸愕。顾孝廉独悚然谢过，而心中竟不能无介介矣。烛见跋，季真辞，踏月自返。</p>
<p>　　途遇恶少年夜猎回，获禽甚夥，毛羽肥壮者罥马背，纤细者挂戈杪，鹰犬欢欣，笑语丛杂。季驻足略凝睇，闻笼中一狐尚活，呼曰：“陆先生救我！”惊询，猎咸云：“是物通灵，隐南山石人洞，时临水次，照影愁叹，击辄逸去。今日酣卧鹰瞅磵大石上，乘不意，故生擒来，先生问之，得毋欲买而补裘乎？”曰：“然。”酬以十金，放之去。孤奔窜，突无迹。季茕茕归，时觉衣带上甚重，入室中，甫篝灯，即有一物堕地，视之乃美丈夫也，衣帽鲜明，拜伏在地曰：“先生长者，拯我残生，从今纳草衔环，报之有日耳。”季毫不畏惧，引入就座，徐问踪迹，自云：“陕产，胡姓，名天玉，隐此百馀年，大丹已成，今日之厄，乃数所定，过此无碍矣。”季爱其风雅，即以为友，登堂朝父，欢若通家。月夕花晨，辄与之订诗酒，互赓唱焉。</p>
<p>　　胡劝季学吐纳长生之术。季笑曰：“仆所愿不及此。”问何愿？曰：“功名子嗣耳。”曰：“时未至也。”是年秋为季父七十寿辰，季谋于胡，仅拟开家宴，匿不告桑梓。胡曰：“不可。谚云人生七十古来稀，君年来田有获，学有名，夫妇伉俪，正当经营迓珠履，捧瑶觞，为椿庭介眉寿，奈何草草学田家子？至屋宇陈设、酒筵甘旨，仆早已代筹之。”</p>
<p>　　届期，胡皇皇往来，果如所说，布置熨贴。门庭一新，更为广致秋菊一千馀种，飞舞灿烂，竞美争妍。中堂堆菊山，两壁排菊屏，空庭成菊海，缕丝蟠菊灯，酌水酿菊酒，内外既丛藩溷，亦列巨观也。越日，众名士争来祝嘏，其实为看花啖嚼耳。季一一逊谢，殷殷款留，众把酒献诗，腐俗敷衍。至孝廉独挥毫濡墨，大书一额云：“天保正逢。”联云：“鼻祖定茶神，无怪殊荣邀杖国。头衔书菊隐，正拈好句怕催租。”众赏其工稳切合，而季则面赭颜甲，默无一言。盖额嵌“保正”二字，首联嵌“杖”字，次联更明用“催租”二字。</p>
<p>　　客散，胡收菊，运还原所，季对之唏嘘流涕曰：“仆自问生平无一得罪乡里，奈何文人戏谑，动辄訾吾父子短处？今日之举，是求荣反辱也。”胡笑曰：“得毋为单孝廉联额语乎？”曰：“然。”曰：“近今风气以刻薄为能，以讥刺为业，蜚短流长，反黑为白，造无为有。矧高堂少贱，乡里咸知，即日对之三揖九顿，犹不能禁其不侮，而君且为之进药石，下针砭，是更速其侮也。虽然，仆当与之恶作剧，使彼亦少受侮人之侮，何如？”时单于背山临水处，筑一小榭，泉石极幽。落成后，招众饮，季真亦与焉。狎客某绘园图，某作园记，嘱季代缮而不容署款，恶其贱也。工藏，众正传观，忽如雪如银之素壁，现墨画一图，树木亭台，景物窅曲，亭内一石榻，榻上一美女子，裸体仰卧，一俊男子蹲而淫之。女张股迎凑，眉目动流。众详睨之，大惊，盖女为孝廉女，男为孝廉僮也。错愕间，而西壁又现一图，屋内银灯明灭，床上男子酣眠，一女子潜起挑灯，一幼男隔帷立而淫之，女背榻悄听，意态甚浓。僮更惊，盖女为孝廉妾，童为孝廉子，床上卧者即孝廉也。面目逼真，的可指认。众惟骇诧，而孝廉竟面色灰死，盖实有其事，从无人知者。疑园中近有狐，向空詈甚毒，闻梁际大笑曰：“单蓉塘，汝亦知道破丑处难堪乎？不自改悔，犹然狂吠乎？若意犹未足，当画之通衢，使行道者得饱观而四扬也。汝家中冓事何止于此？汝曾盗嫂，汝妹有私约，汝妻亦私奔。谓他人不知，宁我亦不知耶？再詈，当一一画出方已。”众信为狐，代哀之，不许。孝廉自哀之，亦不许。至长跪谢罪，始许。</p>
<p>　　再顾壁，则景物全无，烟云尽扫矣。少顷孝廉入，众不知何意，惟衔杯以待。闻梁际悄语曰：“诸君尚不去耶？单蓉塘已归而投缳，气止一缕，若淹滞，恐霎时受讼累。”言已，果闻宅内喧嚷，云孝廉羞愤，持刀欲杀妻妾，不可得，旋自缢，赖婢救，始免。众奔入，略慰藉而后逃去。季归，虽略抒愤懑，然究恶其太过，拟俟其来加诮让，而胡由是竟绝迹。</p>
<p>　　半年忽跛而来，惊询之，则泪涔涔堕，曰：“今而后，方知戏无寸益，而有大损也。单家之事，园神告吾师，师即遣童子飞索絷仆去，鞭八百，追去金丹，囚之瓮穴，几不能与故人相见。顷得逸出，尚有琐事奉求。”问若何？曰：“炼丹颇费岁时，稍懈即有堕落，君若为仆广阴德，虔忏悔，则珠还可望耳。”言已，引季之女墙西畔，掘地尺许，得窖藏，计千金。曰：“明年必疫疠，君为我合药济众，功德甚高，但药裹面，须注明陆某代胡天玉敬送方妙。”归更开方置砚下，谆嘱而别。后果验，乡里赖之活万人，争询胡天玉伊谁？季惟笑不答。顾金尚有馀，更自典水田，足成之，设育婴堂、栖妪所，数年无间，而家道益丰。惟弄璋无期，终不足以慰老父。</p>
<p>　　一日，风雨昼冥，雷震所居，季正侍父燕坐，惊几仆，突有一毛物钻榻下，声啾啾啼不辍，而电光出入数匝始震，声亦遂寂。欲问胡，而胡不复来。偶乞友人扶鸾，召仙决惑，乩大书曰：“儿胡天玉也，年来功德已达上苍，帝已准儿投胎翁家，百日后即降生矣。日昨雷雨，乃雷火烧儿尾，痛极狂呼，不必骇怪，生时自有人来为儿赐名字，可留之餐汤饼。”再叩，寂然。</p>
<p>　　时石已孕，届时果产一儿，顶圆额方，的为英物，然堕地后，啼不已，未审何故。忽一老道士方袍朱履，翩跹在门，不及通司阍者，即岸然入，向季略举手，便索公子一审。视抱儿出，道士亲为摩顶，袖出一红丸如豆大，塞儿口中，祝曰：“胡天玉，为吾徒，索我金丹，啼呱呱。名曰仙转，字曰丹壶，富贵寿考体如此，忠厚之报有是夫。”祝已，儿竟不啼，怀儿遽奔出，且走且言曰：“居士要此儿何用，不若仍与老道为徒。”季大惊，急随逐视道士行如飞，顷刻已出村门，奔大道。不禁大呼曰：“妖道何攫吾娇儿？”道士亦言曰：“居士绝不邀我啖汤饼，能白作巫医耶？且此儿长大，必独有意见，不能绍弓冶，留之诚无益耳！”言讫，奔更远，夕阳在山，人影忽杳。</p>
<p>　　季大哭，独回家中，男妇奔集，以为癫。详告之，众笑曰：“公子正熟眠，何曾为道士攫去？”季入闼视之，已就其母乳如故也。逗之啼笑，目灼灼，视季若欲有言。戏呼曰：“尔胡天玉耶？尔师送丹还汝，且赐名仙转，汝知之耶？”儿呀呀又若欲笑，知其有宿慧，爱之同掌珍。其祖更终日含怡，抱孙为乐。儿长最颖悟，目下十行。后因闯献乱，全家逃深山中，尚终日把卷，不废读。</p>
<p>　　时单孝廉亦挈卷来，季恶之，然亦无如何。忽哄言贼大队至。季登楼，见贼如风雨，蔓延山谷，旋搜得孝廉全家，挈之上马。季恐入己宅，正惶急无谋，突穴际一道士堕，以阔袖障门，烟霞缭绕，贼视云中立一金色天王佩剑像，罗拜不敢入，仅携单之全家西去。再视道士，杳矣。知为仙转师，焚香叩祷，感谢莫名。至圣朝，仙转已十四，入邑庠，廿一登黄甲，出为浙之大方伯。是时，祖寿九十余，父寿五十余，均健饭，受覃恩。每遇单家狎客有漏网者，犹周恤之。酒后掀髯，辄自述当日为里正事。</p>
<p>　　懊侬氏日：醴泉无源，芝草无根，出身微贱而置身显要者，古今来岂少也哉？何物孝廉，动辄讥刺，是恐其不遽发籍，特殷殷劝驾耳。知者感之，愚者仇之，狐之报，正狐之愚也。乃师方平之鞭，施之允当。</p>
<hr>

<p><center><font color="teal" size="+1">04 ‧ 巫仙</font></center></p>

<p>　　巫之一教，流传已久，曰端工，曰香火，曰童子，名虽不一，总不外乎乡傩之遗意。古之巫也，仅仅逐疫疠，御早潦。近则愈幻愈奇，击腰鼓，吹画角，口吐秦腔，弟子鸣钲相和，跳舞若狂，更有搭台演戏若优伶，瞑目过阴若亡者。乡愚不知其谬，每秋万宝告成后，辄斩豕、炰羊，延若辈来跳神，数昼夜不为倦。丁、男、子、妇环坐听唱九郎官、水母娘娘各故事，然后饱啖神胙，不醉无归。</p>
<p>　　虽有贤宰官之严禁，而其风究莫能革也。然吾闻诸父老云：昔有巫仙，则不可同日语矣。巫仙姓金名鼎，齐人，父故，母矢志不再醮，遗腹生巫。家赤贫，纺绩度日。巫五岁，面白哲若女子，偶过村馆，闻书声琅琅，羡之，归即娇啼求读。母勉送就馆，村学究爱其资颖，不较修脯。至九岁，即完一经。母泣曰：“儿能读，吾心乐也，然一寒至此，能日日抱本头，而不急谋生活乎？”巫亦泣，愿遵母教。</p>
<p>　　邻有王翁，老巫也，欣然愿授以巫，母命从之学。巫年馀即能歌舞侑神，观者称羡，凡邀翁者必兼邀巫。翁亦时分值与巫，巫奉母，且潜怀供果饵母。富家贤之，恒预蓄珍味以赠。久之，母目盲，不能织，全赖巫之孝养焉。然业巫者俗例，年甫冠，即请师过关。其法：于村落结坛，遍集同道散神三四日，以利刃仰口搘横木上，其师禁以符咒，引徒赤足立刃口，两村氓抬之游乡里，然后得专任赛神事。是犹儒之游泮，僧道之具足也。</p>
<p>　　其师怜巫无资，慨然代为谋。过关日，巫惊逸，众巫持又捕得，巫坚卧不敢行，师盛气叱之，巫泣曰：“父母遗体，敢蹈不测乎？”师曰：“吾有法在。”曰：“若然，须吾母来谕我行，否则抵死不遵也。”众果扶盲母至，始涕泣挽登，战栗无人色，久之始已。由此得值供菽水，稍馀即分酬王翁。暇则舌舐母之盲瞳，渐有光，母不能寐，夜坐床头唱巫曲，博母欢。偶思鲜味，虽百里，必蹶竭往。</p>
<p>　　明年，巫年十八矣，母忽病剧，巫日夜侍汤药，私刲臂上肉以进，无效。母若知之，谓巫曰：“儿无太自苦，吾数尽，得与儿父聚地下足矣。惟儿坐贫困，无妇，未免遗九泉恨。”至天明，母忽告巫曰：“儿父果来招我矣。”一笑遂逝。巫号泣，欲以身殉，其师来监守，得不死，且醵资为营葬焉。巫遂庐墓侧，出必告，返必面，事死如事生也。</p>
<p>　　不数年，其师又病剧，巫刲右臂肉以进，亦无效。师知之，曰：“噫，汝何愚乎！人生死有数也。”夜深，师之子侄辈咸垂首眠，师启枕箱，出一函示巫曰：“此吾少时得之繁无闾山中也。上皆巫咸真诀，非豚犬所能习。吾怜汝诚，始授汝，当臻无上乘。”巫拜受，置入怀袖。师中夜毙。巫衰毁尽礼，如丧己亲。</p>
<p>　　顾年已二十有二，犹独居歌朝雉，风雨一室，灯火三更，时披览其书，凡禽遁救敕诸术数，无不了然，洞臻玄妙。邻有奔女，每却不纳。路有遗金，曾弃不拾。巫之闻誉，遂达于乡里矣。</p>
<p>　　时有邑绅奚元华，乃观察御史退老林泉者，极爱巫之诚笃颖敏，讽劝曰：“以尔质，若改业，无不成，何泥于觋蛊自污乎？可先为我司会计，当徐图为尔授家室。”巫谢曰：“某之业虽贱，乃师所授，母所命也。今师亡母故，若遽弃其业，则于师为不义，于母为不孝，敢乎哉！”奚公语为之塞。</p>
<p>　　一日，有苍头控两卫来，云湖边某第邀酬神。以道远辞，苍头笑，出白镪二锭，铿然掷几上曰：“以此为订，事蒇尚丰酬也。”邻艳羡，咸劝驾，巫不得已，托邻看门户，自荷神轴法器，潜怀师授遗书，策卫随去。抵湖畔，舍骑登舟刺，入水云深处，遥遥数十里，芦苇萧疏，水禽呕咂，茫茫万馀顷。忽蒲苇中现一螺墩，团聚数家，茅屋竹篱，四围皆水。许多健儿，貌赳赳，临水眺望，问曰：“来乎？”曰：“来。”遂登岸，入门视屋宇深邃，树木权丫，堂上以戈矛为陈设，意防备宵小，不为怪。</p>
<p>　　须臾，主人出，则一五十馀岁男子，衣帽华丽如富家儿，虬须碧眼，气宇魁梧，视之凛凛，而言语温和，见人辄笑。与巫略举手，笑谓曰：“慕君法力，遣迎玉趾，毋乃远劳。”巫逊谢，问作何道场？曰：“敝村宛在中央，一年安静，乞为祀水伯，谢神庥也。”曰：“诺。”言次，饮膳杂陈，味极丰美。夜宿床榻，襥被亦极安详。</p>
<p>　　明晨，盥沐，面圃结坛。咒钵生莲花，十分娇艳。空盎取浊醪，如涓涓流泉，盈盎乃止。招鹤舞庭际，拘蛇蟠烛花上，作种种幻相。然后唱逆神曲，声情激越。观者罔不欣赏，主人更忭跃。是晚，亲送之卧所，衽何趾，旋呼两女子为巫展衾拂裯，即命伴宿。巫力却，而主人已去，户反扃矣。视两女子，一年甫及笄，一髪尚垂髫，均婉丽妍妙。遣之不去，亦无如何，拼秉烛听更漏。女子请解屦登榻，问可否茗饮，均不答，枯坐如泥塑。闻二女私议曰：“是人真铁石汉，如此丰姿，奈何至此处？真可怜生也！”巫心惊，究不敢诘。久之颓倦，和衣卧。二女絮絮语良久，即来偎倚，曰：“妾等奉主人命侍君寝，若不蒙君爱，则获罪戾非浅。”巫笑曰：“主人贤则贤矣，然从无此待客之礼。且巫所以事神者也，夕狎床第，晨诣坛祷，神不几唾而却走乎？卿等宜远嫌，毋溷我寝。”两女忽泪堕如绠，嘤嘤细泣，低声曰：“君固端士，妾等亦非淫奔。然所以自荐者，亦良有故，特不敢言耳。”巫知有异，研诘再三，女曰：“君以主人为何如人乎？”曰：“不知。”附耳曰：“主人，大盗也，匿此作巢穴，胠箧走江湖，党羽百馀人，案卷百牛腰。妾等皆自远方掠来，扃于内室，幸彼天阉，毫无污玷。然所嗜太奇，喜食牝甘。”问：“何为牝甘？”女颊晕久之，曰：“渠以大枣塞入妇女阴中，匝日钳出，饱啖以为甘。又好合心脆。”问：“何为心脆？”曰：“渠诱得少年来，遣女子伴宿。事讫，则男子心花必开，三四度，则心花大放。临杀时，沃以冷水，然后剖而取食，脆如哀梨，大嚼以为美。妾等乃到此第一次差遣，恐又垂涎于君之心矣。”问：“祀神何故？”曰：“彼每年盗劫四方，逢秋必招巫谢神佑。恐巫泄其谋，故赛已即杀巫祭神，且生取其心下酒。”巫闻之，惊骇无所措，两女亦伏叩求拯曰：“妾等见君端严，必有后福，始敢冒死以秘密相告，泄则彼此皆惨死，如蒙救出牢笼，当生生世世衔结报大德。倘不以为陋，妾等愿效英皇，同侍箕帚。”问姓氏，则年及笄者，金陵杜氏秋鸿。发垂髫者，京口俞氏螺娘。均有父母兄弟，久无耗。秋、螺素本姨表姊妹行。巫思良久，喜曰：“生矣！吾翌晨演法，卿等预艳妆，听我吹海螺，当作癫状奔出，吾自以法携之去。”二女惊喜叩谢，既而劝寝。巫曰：“身处虎穴龙潭，尚敢玷人清白乎？”曰：“非也，渠性最疑，凡此之为，恐女子泄其谋，故晨起必就男女诊脉。若心脉如故，死更速。”巫曰：“然则奈何？”曰：“与君一席话，亵辞尽吐，义亦不能另适。君如有大妇，愿备妾媵以终。”巫犹以为不可，女曰：“彼此求生，尚能守腐局耶？”巫无如何，愿共枕卧，以示有污。女曰：“可。”入衾偎抱，肤腻如脂，巫本童男，至此竟难自持，然两女固犹处子也。枕上互盟，倦卧忘晓。朦胧间，觉有人揭帐呼起曰：“美哉，高唐之游乐乎！”惊视之，主人也。</p>
<p>　　急起申谢，果诊其脉，喜溢剑眉，馋涎已流吻角外尺许。巫虽心惧，而面不改色。盥栉毕云：“吉时已届，将迎水神。”向主人索芦箔一张，苇柴三茎，送门外飘水上。问：“何用？”曰：“神舟耳。”旋即披发被彩衣，执笏舞蹈，忽貌如魔女，忽状作先锋，或翘足舞商羊，或伏地虎跳，且呜呜吹螺，作狮子吼。二女果艳妆狂笑奔出，叉手斜睇，对舞类癫。主人欲驱返，巫曰：“止。顷迎神，须两女子作前驱。神貌狰狞，他恐畏怖，若二人，昨与吾宿，已暗书符贴背上，故闻声自出也。”言已，摇铃画剑，两女亦翩翩舞不已。巫遽喝曰：“咄，尔神女耶？”曰：“然。”“尔神女将军耶？”曰：“然。”曰：“河伯吾自迎之，河伯夫人汝迎之。遵吾令，否则剑下死。”二女声诺，巫即挈其左右手作旋风舞，且舞且歌，金鼓大震。忽耸身东望曰：“神至矣！”众咸掉首，巫乘间挈两女蓦跃登席，如箭离弦，激浪冲波，顷刻去远。众始知巫以术遁，急放船逐，双桨如飞。将及，巫使女携手团坐，己则折苇柴寸寸断，每掷寸苇，则盗船遇之，即一巨堤，亘水面。绕越甫过，巫又掷，则又遇一堤如初。比堤尽，而巫已携女不知何处去矣。盗惟哗噪悔恨而返。</p>
<p>　　巫登彼岸，欲觅代步返所居。女急止之曰：“郎遁，渠能甘心耶？恐今宵即遣人诣宅刺杀郎耳。妾二人预蓄黄白物附腰际，且遁迹他处，俟彼伏诛，再出未迟。”巫恐曰：“四壁萧萧，毫无所恋，惟二老墓道，今夕无人作伴耳。”曰：“郎痴矣，岂触祸为孝，抑避祸为孝耶？”巫闻之许可，然茫茫无去就，不得已，潜视秘书，内有师谕云：“金郎金郎，折芦渡江，克死者再，获美者双，望东急窜，有马无缰，渔家艇子，大好潜藏。”巫阅毕，心虽服师能先知，然语究费解，忽见来时两卫龁草徐至，鞍鞯已失。巫解带系环嚼，授二女共乘一卫，己又乘一卫，姑向东行。盖苍头窃得远方两卫，至此换船，以为湖曲无人，故任其自散牧，巫适相逢，颇免跋涉。转过冈阜，突见平畴疏林中，隐有极大村落，花木繁翳，晚炊有烟。一叟倚杖柴扉，督农秋获，详视之，即邑绅奚西元华也。盖村为奚之别墅。见巫，急呼问，下骑喘息，详告所以。问二女何来？又述颠末。奚公大喜，以为纯孝之报。</p>
<p>　　欣然邀入，指厅事东房曰：“以此为贤伉俪下榻处。”且置酒压惊。视厅事悬额，题曰：“仿渔艇屋。”巫心喜言验，可再生矣。二女就庑休息，农人妇来伺餐眠。公与巫正夜酌款叙，忽闻叩门声甚厉，门隙瞰之，灯火烛天，刀矛森树，人皆锦帕缠首。巫以为盗侦至，大惊几丧胆。告奚曰：“请公早缚某出，无相累也。”公曰：“鼠子敢尔！”仗剑登门楼，下问伊谁？应曰：“公之旧雨不识耶？程镇军夜巡湖哨，顺路访侍御。”公抚掌曰：“高轩下顾，几惊煞老夫。”开门迎迓，互作轩渠。程风仪俊爽，语操南音，问巫何人？公对以金孝子，业巫，并缕述遇盗一节，程大叹异。忽二女自庑内窥程，久之，大哭奔出，异之。盖均为程之中表妹也，自遇盗掠，两家骨肉迭以书来，求代物色，顷遇直陈，推功于巫，曰：“妹等已委身事金郎矣。”程曰：“金郎纯孝，神人共钦，所以履险如夷，未可概以巫论，即乞奚公执柯，成此眷属。”奚呼巫拜谢，程答拜。再询盗薮路径情形，缕告之。至天明始分。</p>
<p>　　不数日，两家父母果接程镇军书，自江南来，识婿而去，遣奁资甚丰。程亦旋领舟师夜至贼巢，手缚渠魁，尽歼馀𧕏，窜遁淹溺，不计其数，盗遂平。巫始携二女拜辞奚公，回己敝庐。至则一椽煨烬，乡舍萧条。邻云：“奇事。自君曩随若人去，不数日，即有许多恶寇索君甚急，遍搜无踪，始火君宅，而君又月馀不归，真疑虑莫释也。”巫见墓道无恙，即欣喜，引二女谒墓。然后出资建华屋，购良田，居然康阜，不复业巫。然每遇旱潦疫疠，犹欣然应募。奚公止之，巫笑曰：“此某之素业也。邑有大事，敢推诱乎？”程镇军言于邑令，给匾旌其庐，且免其役。巫村居犹嗜读，凡堪天舆地，吐纳导引之书，无不博览。二女善居积，趸新丝，籴新谷，以及茶笋竹木之属，预蓄无不利倍蓰，数年富已巨万。秋生二子，伯曰慰慈，仲曰念慈。螺生季子曰孝慈。皆俊迈，延师课读，俱有声庠序。次秋，慰慈登贤书，女喜谓巫曰：“夫妇作合于盗贼中，盖有天缘也。人贵知止，愿为诸儿娶妇，诿以家政，姊妹随郎修长生，可乎？”曰：“善。”明年，慰慈更出邻省官司马，有政声，三妇亦极承顺。巫夫妇均年逾不惑，犹如二十许人，长斋绣佛，足不出门，偶出扫墓，里人犹呼之曰：“金端工”、“金香火”、“金童子”，必应之曰：“诺。”毫无封翁骄态。顾螺娘性喜问家事，巫一日问螺曰：“卿往来仆仆，不畏烦耶？”秋曰：“有妾终日伴郎坐蒲团也，可谓香洁道伴，何必双双苦厮守？”巫叹曰：“唉，莽荡软红尘，终有撒手日，来处来，仍当去处去耳。尚有要事未了，其速作一劳永逸之举。”秋鸿喻其旨，即日出千金为老母建贞坊，又出千金恤其师王翁后，且以千金恤邻里贫者。</p>
<p>　　事毕斋沐，遍辞邻里，云夫妇朝南海。小夫妇泣留之，不听。驾车携秋、螺，随一仆一婢去，后遂不返。</p>
<p>　　懊侬氏曰：巫者蛊也。蛊惑乡愚，终其身不过充泥犁之馅，供呵旁之羹，将于何更享令名、得佳丽、邀褒封耶？巫中金郎，每对人曰：“吾业虽贱，吾母所命，吾师所授也。”孺慕真忱，积久弥固，冠裳中且不可多得，况区区一巫乎？观其婚嫁事毕，携手云衢，曾不少作眷恋，是必天上仙真，暂时滴降者也。</p>
<hr>

<p><center><font color="teal" size="+1">05 ‧ 十八鹤来堂</font></center></p>

<p>　　国初，秦邮夏翁，为九二公后，忘其名。居乡，圭璧其身，金玉其行，力行善事甚夥，不可更仆数，更不能以常理测，然家益富。建造第宅时，厅事上梁，翁冠服拜喜神方，众亲友吉服环侍。待礼成申贺，工人斧丁丁，爆竹大震，鼓乐甚喧，突云际飞一鹤至，素衣玄裳，朱顶绿距，翱翔审顾，集正梁上，引吭一鸣，众鹤随至，数之十八，榱题几满，望之如画图。直待工师事竣，众向翁揖，鹤遽衔接飞起，鸣声锵锵，向湖天空阔处去。</p>
<p>　　秦邮向不产鹤，亦异事也，遂以十八鹤名其堂。术者卜之，以为翁之子孙当出十八翰苑学士，后果符其说。目前夏銮坡先生两放大主考，置身清显，与吾叔同岁生，即翁之耳孙也。计入木天冰署者数仅八九，而采芹食饩者更指不胜屈，后嗣之昌，犹未艾也。</p>
<p>　　余曾避乱居盐城，偶晤海滨富室夏姓，其昆玉温文尔雅，卓荦不群，功名仅博士弟子员，而阿堵物竟胜于秦邮夏。见所携行槖上书五鹿至堂，异而询之，曰：“秦邮，吾族也。吾祖好善任侠，就窀穸时，突有五鹿呦呦来，环穴视，葬毕而后去，因以名堂。海滨虽产鹿，皆鲨鱼所化，大如驴，是鹿独小，如麋，性犹驯善，真理之不可解者。”噫，奇矣！本是同根，一秦邮，一海滨，均以行善获报，一来十八鹤，一至五鹿，一贵一富，何其不侔而合与？秦邮夏翁事，已载各家果报录中，而海滨鹿至之事，未传，故记之。</p>
<hr>

<p><center><font color="teal" size="+1">06 ‧ 玉牌殉葬</font></center></p>

<p>　　东河总督栗恭勤公，讳毓美，山西浑源人，住东河，纯以抛砖为急务，往来河干十数年，舆内必置一样砖，至今利溥人争念之。相传公少孤且贫，而头角嵚崎，英姿勃发。邑有富室某翁，通儒也，一见公白袷衣有补缀痕，大诧曰：“司马长卿非终于贫贱者！”邀至家中，授以举子业，令与爱子同卧起，灯火伴读。翁有女，年与公相若，才貌双全，艳名噪戚里，翁面许之。居数年，合卺有日。一夕与翁子将寝，门已扃，忽闻窗外有飞鸟翔集声，旋又不闻，心甚惧，两皆辗转不成寐。翁子曰：“与君易榻，或安寝。”公不忍拂，即如其言。少顷，翁子鼾声起，而公犹不寐。忽又闻飞鸟声，正欲问讯，翁子已大号而死。栗起呼众入视，室牖如故，门闼未开，翁子已腹破，血流衾枕。群疑栗，栗亦莫能辨。翁痛子甚，鸣于官，官亦不能穷主名。惟见公沉静温雅，知曾参必非杀人者，遂系公于狱，姑作疑案。</p>
<p>　　先是邑人王姓，雄于财，亦翁门下士，尝求婚于翁。翁曰：“我已相攸得人矣。”却其请。至是，又复以为请，翁不得已，始妻之。婚年余，颇伉俪，生一子，眉目如画，夫妇均爱怜。</p>
<p>　　翁终以痛子之惨死，诣上台，再鸣冤。廉访某，粗暴性成，即以公拟抵斩有日矣。王偶与女坐绿窗弄儿为笑。王忽睨儿叹曰：“唉，为此一块肉，费我多少心思？”女闻其言有因，固诘之，曰：“卿已为我妇，言亦不妨。卿知尔弟谁杀耶？”曰：“栗某。”曰：“非也。我因翁却婚之恨，出重资，募捷盗杀栗，不意误中，今栗将伏法，愿偿得此子，特怜卿弟，不能无戚戚耳。卿幸勿泄。”女听之，殊自若。翌晨妆竟，托归甯，抱儿遽诣宰官署，拾砖块鸣鼓，大声呼冤。官出，女号泣述王语。官大骇，捕王，出栗于狱。王至，一讯而伏。</p>
<p>　　女顾公曰：“女子宜贞静，虽死不能出闺闼，今之抛头露面者，为君冤非妾莫雪耳。王贼之忍，情同盗劫，不得为妾之夫。”言已，倒提儿掷阶石上，曰：“妾不能为仇人生子。”视儿，已脑浆迸裂死矣。又顾公曰：“妾已失身匪类，不能事君，君宜自爱。他日奋志青云，即所以慰泉下薄命人矣。”言毕，抽怀中小匕首，遽自刎死。</p>
<p>　　官隶莫不骇叹。公痛哭几失声。由是力学成进士，位显要，终不忘女，虚正室。得良玉一方，洁白无纤瑕，募玉人雕成小木主式，一面镌某氏小像，一面刻端楷曰：“烈女某氏之灵。”左注曰：“受恩栗某泣志。”工竣时，夜梦女来，冉冉下拜曰：“深情已达夜台，然玉牌幸一刻莫离也。”公出入俱系衣襟上，如烈魂所嘱。</p>
<p>　　公任东河，曾又梦入一古刹，殿上塑三神像，中则修髯古衣冠，左则白髭野人服，右则平顶尖靴一品补服，神以绢蒙面。旋有羽士出。公问长髯神，曰：“谢大王。”问白髭者，曰：“黄大王。”间蒙面者，羽士不答，第云：“公千万莫到冯官屯去。”公醒，甚恶之，遂立戒不履其处。</p>
<p>　　是年适星使来，深以屯为河流要害，先至屯，坚请公议。公不得已，匆匆乘舆往。时正暑，晤星使，三四语即头眩呼病，急回舍馆，病已剧。召一武弁入，见公僵坐椅上，舌强不能语。公以右手握弁，左指己身，弁会意云：“为公更衣耶？”公颔之。启视行箧，仅带一纱补褂来。公又指襟上玉牌，弁云：“此玉为公殉耶？”公连颔三四，面有笑颜，似赏其通达，目旋瞑。以天暖，即在工次入殓，竟以平顶尖靴而去。</p>
<p>　　始知两梦皆预定也。后十馀年，水决中州，汁梁城已岌岌，官民男妇伏雉堞大呼乞命。蓦见一金甲神拥怒潮东下，呼曰：“快抛砖可免！”如其言，霎时水退四五尺，得安堵。至今东河时现栗色小蛇，官员伏地拜曰：“如恭勤公，乞登冠顶。”果跃登冠，须臾不见。</p>
<p>　　此闻之邹君所述者，或采之各家记载合为一传，俾女之烈，公之义，并垂不朽。</p>
<p>　　懊侬氏曰：恭勤惠政泽民，莫不仰为河岳，为日星矣，骑鲸天上，为神宜也。被冤琐事，何足为公奇。然某氏身已误适，乃万难表白之冤，卒能杀己成仁，脱公冶于缧绁，奇烈哉！而公亦义报之，身虽不能同穴，玉已与之同棺，某氏有灵，当破涕为笑矣。</p>
<hr>

<p><center><font color="teal" size="+1">07 ‧ 邓龙君</font></center></p>

<p>　　琼州萨摩岛，在南海中，岛民数百家，皆鲛人蛋户之流。秦氏有好女，年三十尚守雌，人有聘为妇者，合卺夕，辄有金甲神以利锥击其脑曰：“牧猪奴，敢犯神媪！”新郎颅坟起如盎魄，搔乱若痴，无已，仍送之归。以故虽处子，人预以搔呼之。搔绿鬓云垂，冰肌雪艳，观者忘其为海滨产。一日，漂衣水次，有紫衣少年鼓楫来，青矑凝注，细意殷勤曰：“好女郎，惜不寡而寡也。”媪投杵含怒去。岛民交詈日：“个男儿不怕死，其忉利天王子耶！”少年舣舟登岸，揖而讯其事，慨然曰：“某正鳏也，虚空之厉，何怯于衷。”自篷底取肴酒来，曰：“乞执柯，先享是。”又袖中摸金珠出曰：“许委禽，再享是。”民曰：“可耳，可耳！”奔告于媪之父母。见其裙屐翩翩，年尚少于媪，意颇爱怜，惟碍神警。因邀之至家，拜手稽首，执礼甚恭，自陈：“赤道以南人，邓姓名无耳，行四，四郎从人呼也。幼失怙恃，海啸卷所居，冯夷指引，许诣中区，求凰朝雉之歌，乞恕孟浪也。”二老曰：“嘻，桑榆暮矣，既乏佳儿，理招半子，然神明之责，前车之鉴，不能不惴惴耳。”</p>
<p>　　四郎摇手，颇自诩。岛民相攸者利其酬，又试其勇，所以怂恿之良殷。二老云：“果尔，身亦何乐有无夫之爱女。”翌，果下玉镜台，甥馆既成，盛服入赘，兰苕翡翠，无此新鲜，民睹玉润既艳且危。及夜午，银釭背照，互解罗襦，竟无恙也。</p>
<p>　　伉俪甚笃，郎不呼妻而曰姊，媪不呼夫而曰弟，绿窗静对，毫不异人。惟暇则绕室行不定，登山哭失声。媪询云何，则书空咄咄者。又夜坐不呼举烛，午炊不倩采薪，吐口中大赤珠，悬室则明，燔物则爇，人以为海客伎俩已耳。</p>
<p>　　由是运舶载珍奇，与碧眼贾交易，家遂康。弥年，二老先后逝，郎哀毁尽礼。服除，媪生子，堕地啼隆隆如蒲牢。郎举之曰：“𧕏也，弃之！”袖出短剑，削其一耳曰：“此割所以志也。”活瘗海岸上。媪悲啼，觉腹犹震动，须臾又生一子，则默无声息。郎抱出浴于海，始加文褓，掷媪怀，洒涕曰：“是方姊之儿也，好乳哺，勿戚戚，仆请从此去。幸勉加餐饭，勿苦念槁砧，伤神魂也。”</p>
<p>　　因而泣下。询何往？曰：“仆父生时任侠充捕，有吴公子为𧕏，主命往缉，为其所赚，伤目死，母哀痛以身殉，吴且图仆，赖鲍姑挈之走汉皋，始偷生。今有子矣，行当穷黄泉碧落，不复仇，誓不还也。”媪泣曰：“妾诚不敢以私情损大义，乞弟命儿名而后去。”曰：“儿诞合年月日时皆辰，可名曰辰仲。”言毕，整衣拜别，携短剑，遽刺来时舶，飘然去矣。然从此室无灯则暗，釜无炬则冰，盖珠亦随身宝也。</p>
<p>　　先是十年前，闽郡某乡有槐井，里居民亦类萨摩之繁，里之眢井上生老槐，根轮囷盖井口，腹空虚，露巨穴。夏日田家夜坐纳凉，见灯光如百十琉璃球，蛇行鱼贯自穴出，冉冉上矗漾银汉，移时始堕，如水银泻，如瀑布垂，其声飒然，仍投入穴。见者屡矣。</p>
<p>　　村自是鸡种绝，人亦多病脑裂死，金知井底物为厉，然究莫得其主名。新秋来一叟一妪，均斑白，一童亦倜傥，与村人问讯，自愿捕妖物。问物何名？曰：“吴公子也。请自邻村购家禽百头为饵。”叟妪各负长剑，儿戴巨石，上有字若蚓，伏草际，无声息。伺两夕，光现，啖鸡有声，喷羽如飞雪，饮血若奔泉。腹果，蜿蜒将反，儿已投石阻穴若泥封。物跃起，挟黑雾遁，叟妪并出大呼，化神龙。龙与之战，物吐雾，龙吐珠，攻击有声。儿亦化小虬助战，物败北。追之是地也，距鲁之某郡三千馀里。郡城敌楼改储火药库，是日咸见风霆吼震，屋瓦皆飞，阴云忽燃，湿焰作炬，有黑物长五丈馀者钻入库，一龙继至，怒吐火苗如金蛇者，亦射入库，药轰起，力掀山岳，响彻重泉，龙目当其锋，盲且痛，爪掷街皮石出三十里外，创衄之血成小河，哀号之呼达远墅。一龙挟黑云如幕如甑者三四堕，始捧创龙腾起，而黑物早潜出，似逐空中小虬子，宛有女道士挟虬子逸，物始反翔。是异也，由闽至鲁，直顷刻也。</p>
<p>　　吴公子者，蜈蚣也。受创之龙，四郎父也。救创龙者，四郎母也。虬者，四郎也。女道士，鲍姑也。四郎之与媪别，即图报是仇也。槐井里人，当夜仍见灯光宛转进穴去，若无事者然，始知非常物，神龙且不胜，田畯又奚图？遂一同徙乐土，里为墟矣。十馀年有褐衣人，状极狰狞，往告里人曰：“我吴公子也，潜槐井久矣，近有独耳儿掘地海之水灌我，儿狡绘不成禽，水汹涌不易遏，老夫卜莺迁，汝辈可珠还也。”临去，又太息云：“老夫无他过，惟曾浴天河数次，为河鼓所劾，终恐为若辈算。然吾计杀邓龙君夫妇，死已晚矣。”</p>
<p>　　言已不见。媪自四郎出，儿渐成童，师教之读，极慧。夏日浴于海不返，媪哭之恸。明日，含笑捧两石板而归。怒询何往？曰：“儿浴，忽有巨爪搏儿入水底。审之，童也，左缺一耳，貌与儿同，呼儿曰弟。引至一大山石洞中，榻上跌坐一把剑。少年童跪白三四语，儿亦跪，童命儿呼之为父。父云：‘此汝兄，曾相识乎’？儿云：‘尝闻母述兄生时，即刖耳瘗，今尚在乎’？曰：‘渠，龙也，故赚之来。汝，人也，故留之哺。吾与汝兄同炼剑丸于此，将为汝祖父母报仇。仇往依海州朱道人，汝兄化作樵者往说。道人下逐客令，仇穷促，秋日将甘心于汝母子，故招汝来，与以符箓自卫。届时，我与汝兄来援’。言已，命兄负儿瞑目行，甫启眸，则已在家门首。”呈符，则亦石上刊篆若蚓者，分佩之。</p>
<p>　　月馀，东邻来一荷锄啬夫，问何能？曰：“能垦亩，且开渠，一人之力，日可百馀丈。”西邻来一笼鸡牧竖，问何能？曰：“善豢鸡，一鸡两卵，一卵四雏，雏再卵，卵再雏，一本万殊矣。”岛人俱笑其妄，然言辞豪迈，辰仲乐与之游。因登堂拜媪，啬呼曰“姊”，牧呼曰“娘。”</p>
<p>　　媪怒啬之儇，而怪牧之亲。啬云：“某年与媪埓，理以女兄事媪。”牧云：“儿自幼依父以活，不得不弟仲而母媪也。且孤寡可怜，仇家视同机上肉，多联假姻娅，不亦善乎？”媪唯唯，惟含怒以谢。翌午，啬牧沽桑落与仲饮，仲因时寄感，扣缶作歌曰：</p>
<p>　　秋气烈，秋声悲。仇未复，父不归。</p>
<p>　　天阁无路兮，呼将伯而莫余违。</p>
<p>　　恐覆巢无完卵兮，身有翼而不飞。</p>
<p>　　歌毕汍澜。媪闻之益洒涕曰：“懵懵哉，儿也！娘心若割，尚肆新声耶？”啬牧亦投袂而起，和以鲍姑所制《刺促行》，歌曰：</p>
<p>　　天有道，地有窍。鬼车啼，仇将到。</p>
<p>　　歌已，一莽道士闯焉在门。媪挟仲逸，从窗隙窥，道士巨目斗月，痀背弯弓，唇边露双牙若钳，遍休排小剑如蓖，厉声呼曰：“取邓氏母子，馀速走避，毋樱剑锋也。”啬牧含笑询与邓氏何隙，而虐其茕独？道士语塞，问啬伊谁？啬仰天大哭，继而大笑，曰：“嘻，适从何来，遽集于此？实告尔，仆即邓氏遗孤四郎也。”道士怒吼，剑未及出，四郎已挥锄成剑丸，掷空际。斗未决，化牧之辰伯急取笼中鸡，拍羽咒曰：</p>
<p>　　“喌喌喌，星乎星，速飞鸣，毋消停，助吾父，诛虫精。”</p>
<p>　　鸡应声腾入碧云，引吭一号，雍雍喈喈，可裂金石，旋侧翅下击凿道士顶。四郎呼“著著”，辰伯呼“者者。”霹雳忽烈而真形现，毒躯僵，乃一极大蜈蚣，如鲁人所见者。云中伸无数鸡爪，争裂虫革，搜取其珠，不可以数计。馀革纷纷弃地下，阴霾遽扫，六合泰如。</p>
<p>　　母子奔出叩拜，仰视空中，鸡大如九苞凤，刷羽整修翮。四郎金冠绣服，旁立负剑之童子则辰伯，为辰仲所识，而母不识者。含泪珍重，叱云遽升。母子既庆大仇之能雪，又悔啬牧之幻，而迷于物色也。其虫皮黑于漆，粗于瓮，爪钩棘若铁，骨节中尚有小珠零星。乃收珠而焚革。郡牧古春月因萨摩为其所辖，遣使索珠，靳不与，衔之。</p>
<p>　　会明年夏赤早，石烁沙煎，苗如黄发，迎蛇师，搓鲜答，讽木郎，祷雨之术穷。牧告民曰：“汝曹知前代有曝巫与羌者乎？”乃飞符缚媪仲至，置露顶晒烈日中。岛民聚百人，焚香哭于牧署之门曰：“使君虐神媪，恐贻吾小民忧。”牧轩渠曰：“世人咸知爱妻子，惟龙君亦然。渠若救糟糠，吾得因之赚雨泽，是诚为汝曹乞命，岂得已哉！”挥手使去。</p>
<p>　　媪仲长号数声，赤云团团缕缕自日边下，嘻咄之鸟随有千羽，哄然碎至，有红丝一线，缚母子入云去。再视媪居，则数椽煨烬，而珠终不可得云。至今，海滨尚有祀神煨烬求雨泽者。</p>
<p>　　懊侬氏曰：龙，神物也。芒兮笏兮，无坚不摧。彼蠢蠢一虫，竞赚之使丧明而殒躯、而失偶，何其奇哉？孝子如我四郎，亦复匿迹销声者廿馀年，而恨始泄，何其难哉？古春月，鄙且毒，虐四郎妻子如儿戏。曩使勃然一怒，官阁遭焚，额烂头焦，亦可褫贪残之魄。胡计不出此，仅仅乎红云一朵，天外飞来，寻故剑以腾霄，攫明珠而入掌，亦何其懦哉？噫！此其所以为龙也。</p>
<hr>

<p><center><font color="teal" size="+1">08 ‧ 翟仙石</font></center></p>

<p>　　浙医翟君有石癖，游山谷得莹润玲珑者辄袖之归，几席皆满。更有两卵石，朝夕佩带，未尝须臾离，自云仙产，故以仙石为子。当其游都门也，有会稽某官农部郎中，夏病疫几殆，妾随病，均服翟药愈，酬以资不受。新秋，翟匆匆整归装，将出都，诣农部辞。农部手出一函，面泐“吾弟紫霞髓道人手启”九字。即云：“仆无以报先生，惟吾弟自幼学仙于会稽某山间，洞天深邃，团团峭壁，扪之无门闼痕，下有双槐，对矗如龙如凤者是也。然仆有隐偈三四语，对壁一念，石门即开，乃吾弟入山时所暗嘱者。偈云：</p>
<p>　　天门不开，地门不开，白云何处金银台，哥哥有字来，石门开，仙门开。</p>
<p>　　先生长者，幸勿泄，恐骇物听耳。仆以此函烦先生作殷洪乔，或可穷洞天之閟。先生其勿辞乎。”曰：“幸甚。”回浙，勾当家事毕，问土人，云：“果有是山，但深僻少人踪。”翟即裹粮徒步，穷数日之力，始达其处，入山愈深，则景愈幽，攀藤萝，履虎豹，山花习习作幽香，蓦见峭壁插空，冷翠欲滴，白云往来，双槐宛在。翟肃衣冠，拾地下小石块扣壁，且扣且念偈语，砉然一声，双扃洞辟，有童子蓦然至前，问客何处来？曰：“是汝家大郎寄书人耳。”童导之入，嘱立树下，先登堂传客语。翟环视洞中，有池沼台榭，有泉石花草，不过如人家园圃状。惟好鸟争鸣，风日和美，碧桃绣球诸花，时正破萼，则才如人间二三月也。</p>
<p>　　少顷，主人出迓客，戴箬冠，朱衣凫舄，握麈尾，风致洒然，顾年甫二十馀，而道气溢于眉宇。翟升堂与之揖，主人亦揖，就坐。翟袖出书与之，主人立而受曰：“劳乡人远步，心甚悚仄，然缘亦大矣。今夕吾师挈客来夜饮，君亦可藉瞻道范耳。”翟视其堂上陈设，皆尘俗所罕见。尤奇者，中悬画幅乃工笔划一赤身美女子，四围环绕云气，半隐半露，女子执金簪龋齿笑，殊骨突，然亦不敢问。童子旋以茗碗二进客，一温一凉。翟舍凉饮温，童意似惜，即以凉者奉主人。命代饮，跪拜受之甚恭。须臾，凉月上，堂上燃桦烛如白昼。一童子奔白曰：“师至矣。”主人起，再拜立中庭，果见空中堕一叟，长髯伟躯，面瘦削。后随二客，一壮一幼，皆古衣冠，岸然而至。见翟遽却步，告以家兄寄信来者，始就座。略寒暄，即珍馐罗列，芳香袭人。上设一席，叟与壮者客。下设一席，幼者与主人也。旁设一席，翟也。翟席肴馔犹人世间物，惟味极甘美，酒则一温一凉，如进茗状。翟终有隐疾，不敢饮凉者，咂温者少许，即芳冽无比。而主客所餐，多有平生绝不认识者。</p>
<p>　　主人起，以巨瓯酌酒跪进，为叟寿。旋近翟小语云：“乡人到此不易，须既醉既饱而后归，毋腼腆作客态。”翟唯唯。然主客清谈，妙绪纷如，不可思议，翟贪聆仙论，几忘却杯中物也。远钟动，月渐沉，叟掀髯而起曰：“诸君尚能泥饮乎？”众曰：“敢不如命。”乃命一童子以竹管四，插入地中，主客各吸一管，咯咯有声。吸已，客兴辞，主人送之庭前井畔，叟与二客皆跳入井。主人三揖而后返，问翟曰：“醉饱乎？”曰：“谨领矣。”曰：“回书容自寄，天色将晓，请乡人即去，无少留。”言已，一揖送客，翟怏怏随童子出。见庭下卵石铺地，月光照之，皆觉可人，潜怀其一。比出门，一回顾，则童已杳矣。</p>
<p>　　晨光淡冶：中扪石壁，依旧天衣无缝，怅怅觅路归。一日即抵所居，初不似前番入山之难。出石视之，洁白如玉，光润非常，且有天然文理，作一书一画。一面画嫩绿柳枝上栖杜鹃鸟，残月一钩，昏黄浮动。一面金色篆文曰：“叫月子规喉舌冷”，七字分两行。惊喜欲绝，既又悔在洞中何不多取数枚，可以炫俗目。</p>
<p>　　明年，以事入都，足力甚健，千里不烦车马。往见农部，已欢跃而出曰：“先生信人也，幸不浮沉数行字。然先生作贼，不怕仙人齿冷耶？”曰：“无之。”曰：“舍弟信来，已明言之矣。卵石一枚，有之乎？”乃大惶恐。曰：“姑与君戏耳。舍弟信中备言先生纯笃，惜无仙根，然一席晚餐，已可延上寿。渠既爱石，何不取成对者去，留一取一，何其廉也。今寄来第二石，烦转致翟君。”言已，袖出一石，大小果与己石无二。一面画野花一丛，一蝶斜掩蕊底，一蝶侧卧花须，栩栩欲活。一面篆曰：“宿花蝴蝶梦魂香”也。翟受之愈狂喜，再拜曰：“仙人惠我无涯矣！”农部云：“山中奇石甚夥，外人有仙缘，或可得一二枚，若寄致家人，即遭山神弹劾。”问复函如何来？曰：“或白鹤，或鹦鹉，衔至即飞去耳。”问令弟仙师有名字否？农部笑而不答。翟后渐泄偈语于浙人，好事者寻至其处，偶一扣念，石门亦开，童子望望即抽身返，门阖如故。今则双槐犹在，山中樵竖尚能指其处云。此余在兖州，闻幕宾张吉人所述如此，盖明季嘉靖时事也。</p>
<p>　　懊侬氏曰：昔人曾先后得石二，上画杜老诗意二句。一曰“石出倒听枫叶下”，一曰“橹摇背指菊花开”，字画皆佳，天然纹理。是亦人间所或有，不必仙人洞天而后有者。而世外人竟不敢以一石之微，私贻家中，岂仙人之廉与？抑山神之刻与？问诸石君，石亦无语。</p>
<hr>

<p><center><font color="teal" size="+1">09 ‧ 离魂婿</font></center></p>

<p>　　蜀之李生横塘，少孤贫，茕茕顾影，三家村授蒙为生，而性好布施，每憾力绵。里有孟全真，本真人，法官因误施敕勒，逐出江西者，生计日穷，时来村中瓢叫。生怜之，分口食以饫。孟不言谢，忽一日告生曰：“方外人将蝉蜕矣，意以腐浊累子。”问何时？曰：“即在今日。”生睹其须发飘飘，神旺体粗，不深信。出守囊钱沽村醪与饮，孟把酒甚豪，至日哺，忽掷杯案头曰：“限到矣。”应声毙，身不仆，面带笑，然体则冰。村人劝招村夫舁弃丛莽，生不可，曰：“朋友死于我殡，敢负所托乎？”预醵修羊得五金，买槥具，瘗高冈。</p>
<p>　　事蒇，生动远游念，舍馆走四方，为人佣书得值，更游辇毂地。米珠薪桂，长安岂易久居，而秉性狷介，不妄干人，日缺饔飧，饥驱无计。茫茫之通衢，遇同里聂芝仙，旧相识，遽呼之，生竟耳不闻、目不见。急曳其袖，则喘汗将脱。聂审生穷促，曰：“子其饥乎？”急偕入饭肆，餐以薄𩠂，而后进甘美，始渐能语，神意转悲。聂曰：“君既到此，尚不作依人计乎？”生以无门对。聂小语曰：“秋闱有日矣，宰辅刘公有子，正物色名倩，子若结纳，仆为介绍可乎？”曰：“诺。”明日，聂果夸生于公子曰：“此人中凤也，非敢浪作曹邱，当敦礼厚聘，毋草草却高人。”公子信之，一见即订交，引见尊甫，更垂青。生遂于宰府下陈榻，不复穷途哭阮囊矣。</p>
<p>　　旋近大比，刘公治觞款生。酒阑，掀髯一笑曰：“措大亦知老夫折节下交之意乎？”曰：“招贤礼士，正宰相之要道，惜某驽劣，负长者耳。”曰：“非也，犬子不才，恐堕弓冶，意屈大手笔，为吾儿作捉刀人。”生以荒芜逊谢。曰：“子迂矣，第能涂抹满幅，免作秦碑，则量无不售者，何忧为？”闱前一日，公授生以关节二，曰：“子分嵌文内，准许一矢贯双雕。”入闱适与公子联号，左则鲁之欧阳生镜明。生刻意营三作，嵌关节，题破吻合无痕，殷勤与公子，己则草草涂鸦，羞如所赠，仍拟携关节之一出。已而梦神告曰：“欧阳，孝子也。何不以弃者与之？”醒遂赠欧，视其文平，更稍代润泽之。二三场均比邻，遂订车笠而出。</p>
<p>　　榜发，三人均捷。明春，又同捷南宫。生一人入木天，公子与欧均授部曹。刘之同官者，咸知生鳏，又睹风采，争与论婚。生商于刘公云：“世态何可笑人也！太史公未第时，谁肯下眼觑。仆有犹女名日婉娩，貌如其名，年甫及笄，愿即奉为箕帚。”</p>
<p>　　诹吉入赘，视婉娩果慧美，伉俪莫名。生日依丈人居，亦绝不计及俸之薄而职之清。惟刘公性疑忌，喜隔户牖听私语，暗布臧获侦后言，恶介近谗，诡僻出人意表，虽家庭骨肉亦终日如泥塑，坦腹异姓，更难疏虞。晨起，遣干仆送之冰署，夕归，饬内侍引入甥馆，求归不许，远游莫容，无妄交一人，无妄行一步，公冶婚后，反作羁囚，虽至契如欧阳，亦不能常晤。生颇不耐，然究以恩遇致青云，未敢言也，每于枕上窃窃不平，婉劝之曰：“郎既登仕版，敢作卵石抗乎？且小住，俟蹈隙再遁，始获万全。妾多病，恐不能育子，尚拟住临邛，为郎觅茂陵女。”生闻之稍慰。刘谬谈八股外，惟好著棋，公子闻新来一云游道士工此技，招致之，主宾甚欢。</p>
<p>　　道士寡言语，无干求，更得刘意。生偶自内出，瞰之，道士非他，孟也。笑貌声音，无一或爽。见生故点首微笑，回忆曩事，莫测于怀。一日乘间谓生曰：“李先生贵为蔡中郎矣，尚忆故人乎？”生曰：“公其生耶？”孟急摇手，示勿语，小语云：“仆乃尸解羽化，前非真死，慎勿泄于人，恐惊若辈骇闻也。”生告以所苦，孟笑曰：“此有数在，奈何？虽然，当为子谋。”翌日又窃告，道士仰天捧腹曰：“子何不弃轩冕，而遁邱园乎？”生云：“新妇情厚不忍弃。”道士旋仰天良久，俯首良久，蓦仆生于榻，又挈之起，飘飘逾墙出，共坐竹杖上，嘱闭目。耳际风鸣，顷刻千里，杖旋落，则堕河南紫阳东乡山中，仙刹隆起，为砧𫘺道观。孟拉生入，有老女冠出迎，揖之入。孟曰：“此李太史也，乞假福地养屙，暇即任肆游览，慎毋慢客。”女冠诺，引之寮房，几榻明洁，出眺林木，景物幽森，生跃然自喜，以为谢桎梏、出牢笼矣。孟曰：“尚早，尚早。”言已欲别。问何之？曰：“君家泰山尚有半局未决胜负耳。”生乞潜申于婉，曰：“少即相晤，何必倩殷洪。”飘然去。</p>
<p>　　生伊蒲餐后忽倦，入藉榻眠，又豁然醒，觉身畔有佳人偎倚，视之，婉娩也。见生醒，悄问曰：“郎倦耶？抑病耶？何遽倾跌，昏不知人，顷自厅事舁回，几惊煞妾也。”生起与婉晚餐，夜抱婉眠。甫交睫，又身在观中，听晨鸡唱，女冠起唱步虚，磐声冷然。从此寐即在此，醒即在彼。孟时于宰府索生金钱，仍送作观中旅费。私询何术，笑而不言。</p>
<p>　　一日又诣观，闻殿上有女子莺声，出而微窥，则一贫家女，荆钗布裙，而绿发垂肩，翠眉欲滴，貌胜于婉。焚叩神座，求仙方。私询女冠，则云：“观东白氏女，名石华，父兄均殁，嫣孤以纺织为生。顷因母病，来祈神。”问：“字否？”曰：“未字。”签落，生抄方与之，更尾之行，女频回顾，意若怒其儇薄。比至山村，则老屋数椽，门临溪水，紫藤花上缠枯树，香雪四垂。女入，生诣屋后潜听，果闻老妪呻吟声，心怜之。明日，女又至，持方欲行。生趋问曰：“石娘，阿母痊否？”女惨默无言，摇首遽去。生潜诣村，值女赴村市量药，生入视遽，卧绳榻，气嚈嚈。生诡云与母本葭莩，顷自京都回，不图老人竟若是之惫。妪不甚记忆，惟吁喘道所苦。生留金一笏，置妪床头。明日又往，闻妪颤声告女曰：“昨来一亲串，甚阙礼，且掷一物置床头，儿试检视作何物，渠再来，当详询之也。”生入，女急奔出，璧其金，曰：“何处郎君，频来走动，妾虽贫，不是章台柳。昨留金在此，岂欲炫桑中人耶？读书人毋妄想也。”生曰：“小生实无他意，幼失怙恃，顷见卿母如己母耳。”女闻之，泪盈睫。妪在内问女与谁语？女曰：“殆矣。”生哀女，乞暂云亲戚。女云：“妾尚不知郎姓，能诡云亲乎？”生因具告之。女入告母曰：“是即昨来之李亲家也。”妪云：“问渠可是李十二秀才之仲子耶？”生急趋应曰：“某诚是也。”曰：“多年失音讯矣。”一一问家事，生均含糊模棱以应。临行欲留金，女坚不受，生不敢强。明日，女忽奔至，值生午眠，再三呼醒。问卿何来？泣曰：“是诚不能不求救于假亲戚矣。”问若何？女惟哀急。女冠代白之云：“里有无赖瞰其孤，时来挑逗，女惟以刃自防，顷扬言将乘母病劫之为婚。”生怒曰：“鼠子敢尔！”问名字，策观中白卫，诣邑告宰，系无赖于狱。宰，生之同岁生也，惊询何来，诡告访友。回观，女来伏谢，继泣云：“母究因怒，疾更剧，奈何？”适孟至，生代哀之。孟曰：“先作巫医，再作月老。”欣然往诊，投剂而愈。数日，霍然起，能餐粥，女仍坐纺。生亦不常至村，然心终不释。</p>
<p>　　一日，女来告生曰：“郎之深情，已篆肺腑，但宜遣媒往，吾母无不允。若狗偷鼠窃，妾实羞为之也。”生遂央孟作冰，更赘女家。宰闻之，具酒醛来贺。生出孟运之资，修葺房舍，购买女奴。年余，石华生子，极宁馨，名曰梦生。女问何意？笑不答。久之，归渐泄于婉娩。孟知之，拂袖遽去，杳无迹。偶对婉搘颐微惰，婉笑曰：“郎去休，无累二娘盼也。”然心终疑为梦幻，不深信。后梦生渐长，生日至村授儿读。妪卒，葬以礼。梦生能文，渐有声誉，携见紫阳宰，许为国器。宰旋卓异入都，突遇生散值归，惊曰：“君何时来耶？”诡应之。及问人，咸云渠终未尝一日出都门。刘究以清刻获罪，朝士解侍御疏劾之十大款，更得鬻官实迹，再疏则奉旨籍没，父子削职充云南军，永不赦。</p>
<p>　　解颇闻紫阳宰语生异事，拟以妖惑连坐。幸欧阳已位至春官，极力保全，即荐授豫之开封府尹，厚赠以赆。俾生与婉束装莅开封任，道出紫阳，生笑谓女曰：“与卿一访梦中人可乎？”女笑诺。既而侦彼果有砧𫘺观，并有是村。遣仆访之，大惊而返，告云：村中亦有一李太守，高卧绣榻，左偎丽偶，右侍佳儿，面貌姓名，无一差舛。生闻之，亦骇极色变。幸女习典册，深知古本有离魂女子，得毋相同。遂自车中抱持之曰：“郎无恐。”言已，叱驭者进。将到，石华闻翠𨐊如云，倚门窥瞰。</p>
<p>　　婉下车，即入门诣内，视高卧者，果然不诬。遂不及叙寒暄，径偕婢扶生下车。石见之欲号，女急止之，扶入缓缓推与床上人同卧，覆以衾。须臾，闻生欠伸曰：“怪哉！”视之，已合为一体，而汗面惨色，如积屙之甫痊。婉始代生详述，石亦惊，幸非常。石小婉一龄，呼之以姊，极为友爱。梦生参见嫡母，婉喜曰：“吾有子矣，复何忧耶？”遂同之任。为梦生取欧阳之女珠缨为妇，亲迎入都，即纳粟入北闱。梦生中式，携妇归，一家欢忭。</p>
<p>　　生得二女内助，颇多政声。年馀，升粤之大方伯，贺客满堂。忽司阍人报全真求见，召入视之，孟也。再拜曰：“山野无状，是亦可以报君德乎？然而恋栈之马为驽，恋禄之官为蠹，恋俗之人为蜉蝣。急流勇退，始免冰翁覆辙。”言已，索水一孟，戟指咒良久，持与生饮，生觉心地空明，一切泡幻。与孟耳语又移时，急上疏求解组。梦生告婉，母子同来劝止。视石华独含笑，生更大笑。须臾，烟起于庭，对面相失。</p>
<p>　　比烟散，则道士不见，生与石华亦不见。母子痛哭久之，整宦槖尚数千金，同侨于紫阳旧宅。年馀，梦生又出仕于豫，板舆奉养，且生子女各二，供嫡母含怡乐。</p>
<p>　　婉年四十有六，忽小病，见生突立榻前曰：“吾与石华同隐仙山，累卿岑寂，未免不情。今度卿为鬼仙，无苦也。”梦生偕妇急入，牵衣哀啼。生曰：“儿做好官，父心慰矣。孟道士迟尔父母于昆仑石室，何能久待？”言已，霹雳骤震，屋瓦欲飞，视生顿杳。婉在床上，亦含笑而逝，玉柱双垂。</p>
<hr>

<p><center><font color="teal" size="+1">10 ‧ 鬼神报施各别</font></center></p>

<p>　　浙之某村，有富室端木伯仁者，善营运，吁陌之广，楼阁之丽，黄白之伙，为一乡冠。门下尤多食客，皆代司会稽者也。村西为祠山大帝庙，向着灵显。本奉泥像，里人媚之，更于殿后筑作寝宫，倩良工雕木，肖大帝暨夫人行像，以俾赛会时彩舆巡陇亩，香火若云。</p>
<p>　　由庙达端木所居皆水田，其路则羊肠一线，曲径甚幽。端木每于日下舂时，短衣芒屦，经行田陌间，观稼穑之盛以为乐。往往见一异人，方颐广颡，衣冠甚都，亦复负手眺望，听蛙鼓喤聒，辄抚掌称快。见其行径，知非村中人，欲趋与语，则倏忽不见。间见其诣庙中去，询庙祝，亦罔知伊谁，心异之，未言也。</p>
<p>　　一日，自他村饮社酒回，欹斜行陌上，突与异人觌面，两肩相摩。端木富奴，体本黄胖，腰如五石瓠，略摒以臂，则骨冬一声，异人已失足插田水中，吉莫靴同为泥涴。心方惶恐，意彼必施恶声，而异人竟含笑不言，自跃上岸，带水拖泥，仍诣庙中去。端木归与食客、儿孙语，深以酒眚自咎。是夜，庙祝梦大帝宣召，举泥靴示之，水浆涔涔，乱滴未已。问僧曰：“尔知吾靴何若是欤？”曰：“不知。”曰：“吾每晚贪眺野色，突于窄路上，遇东村大财星端木官人，两面皆汪洋，无畔可让，正欲反奔，讵渠乘醉与吾作恶戏，乃挤堕至此，霑濡两足，实属难堪。汝当传语渠，但为我换靴，除不降殃，反锡以福。区区一靴，本不当较，惟既血食一方，著此太不雅相耳。”僧在梦中问：“渠既慢侮大帝，灵异何难治服一守财虏？”曰：“是何言与！凡大富大贵者，运炽气壮时，头上有丈许红光，神人避道。是本我之懵懂，与渠何尤焉？”僧尚欲有言，闻夫人在幔内有声，骂端木无礼，帝急禁止，遂互相交谪，几挥老拳。</p>
<p>　　僧一惊而寤，耳际犹若闻殿上有垢谇声，篝灯视之，则神靴邋遢，果如神言。晨钟甫动，即趋叩端木之门，问曰：“公昨夕曾挤一人堕水，有之乎？”曰：“是诚有之，岂上刹寓公遣汝来责偿耶？”曰：“非人，乃大帝也。”缕告梦中所见。挈僧趋庙探视，果然，乃惊骇，急购新靴，为大帝更新，焚香叩祷，歉仄悚惶。</p>
<p>　　后诚无恙，然每与门下客谭宴，辄述此事，助谈锋，以富炫奇。其客有江姓者艳羡之，且自入翁门，已侵蚀渐饱私橐，潜以陶朱自期，亦时行村落，冀有所遇。</p>
<p>　　一日，夕照堕崦嵫，新月甫上，江犹陇畔行，其岸为狭道，道左为极大深塘，道右为极凹沟渠，蒲苇丛茂。适欲如厕，而臌胀殊甚，即循坡下草中私焉。忽闻远远有呵导声，心讶此际何能有官长？潜视之，呵声渐近，前驱二人长二尺馀，后有官人绣花红袍，圆翅乌纱帽，坐显轿，两小人舁之行。官人拈须微笑，顾盼自雄。江审其为鬼，大可效颦，自下狂呼，突起颠仆，官人大众全行堕入道左深塘，啾啾浮沉，哀呼救命，须臾，濡首且没顶矣。</p>
<p>　　江痴顾多时，惧而潜返，缄口不言，即妻子前亦从未泄漏。然由是每晚通村闻妇人哀哭声，且泣且诉曰：“槁砧命薄，甫差竣，得大帝欢心，铨授社公，乃正履新，竟遭水厄耶！郎为社公死，侬不得为社母生，茕茕孤孀，恨不殉藳砧也。”又闻数人若公役持徽缠，沿村侦捕状，且行且语曰：“冤哉！若社役有一人活，尚可知正犯，茫茫海捕，从何处寻耶？”夜夜如是，滔滔不绝者月馀始寂。</p>
<p>　　村人素敬畏大帝，虽知有异，而不敢言，恐其株连也。时里有阮秀才字咸叔者，馆端木家训子，平生读关闽濂洛之书，矩步方行，不信诡谲，每闻翁言及其事，辄白眼争，挑灯作续无鬼论，雒诵声琅琅。琯律载更，倏又三载，端木偶与先生晚眺话桑麻，江亦趋跄陪侍其侧，翁偶忆前事，不觉笑出于口曰：“此即当日不才挤神落水处也。”阮大怒曰：“翁休矣，若再哓哓，仆宁作闭户先生，不愿听齐东野语。即如大帝名载野史，亦复学穷二酉，力迈五丁，化豕开山，感鹊堕鼓，始得成神，几与夏禹熊力开轘辕二千馀里同一神迹。翁区区田畯，不过铜臭薰天，但傲措大，岂尚欲傲神祇耶？”江闻之，急趋进曰：“先生可谓少所见，而多所怪矣。翁固从不虚言，即如仆亦曾亲于东陌见神见鬼来。”遂缕述官人含笑拈髭状，两鬼喝道状，被颠入水唧唧求援状。翁方解颐，阮方气结，忽路旁草内有声大呼曰：“咄，三年前淹毙社公，乃尔所为耶！我辈累敲扑久矣，且同去吃官司。”翁与阮只闻其声，而不见其形，视江突变色，目瞪口流沫矣。扶归，则手足拘挛，呼号终夜死。</p>
<p>　　懊侬氏曰：阮秀才续乃祖无鬼之论，逮至报应昭昭，始哑然而退，固孰甚哉！至污靴者偿靴，毙命者抵命，本无区别。惟大帝之责富儿也，语婉且平，社公之追食客也，律严而迫，吾愿世之乡里小儿，不自树立、依人为命者，切不可妄自效颦，为阮秀才所笑耳。噫，可惧哉！</p>
<hr>

<p><center><font color="teal" size="+1">11 ‧ 稽查天下五岳四渎香火使</font></center></p>

<p>　　明季江西陆主政昉，字秋坪，妻秦氏，字希玉，因服官水曹，赁某胡同宅居之。公懒于夤缘，冷宦匏悬，京华萍寄，赖公擅画、夫人工绣，博饔飧焉。时公年四十，夫人三十，尚无子，遂好佛，禅榻鬓丝，居然道伴，每晚讽诵法华，对坐蒲团谭妙谛。</p>
<p>　　忽一白发叟掀帘入，衣冠甚都，随一垂髫女，年约十六七，风致嫣然，掩口微笑，憨态可掬。惊问何来？叟不答，惟向上拜，公与夫人均答拜。拜已，命女叩谒如见父母礼。夫人曳之起，即依依肘下，秋波莹莹，如旧相识。翁告坐，女即傍夫人坐。乃拱手敬白曰：“仆通天狐也，秋槎骆姓，有所托，遍瞩人寰，无诚笃如贤伉俪者，幸勿以非类见疑。”公惊骇，察其古貌古心，必有道者，亦不深惧。遂呼童剪灯煮茗，遣婢掬果啖女，然后问所托。曰：“下界末劫，鬼狐横肆，多有凭依木石，妄托神祇，蛊惑愚昧，冀攫香火。此上帝所最痛恶，以仆尚梗直，故降救授为稽查天下五岳四渎香火使者，赐斩妖剑、照鬼镜，准许便宜行事。天符勒限起程，迟则获谴，仆山荆已逝，遗一小妮子，甚为赘疣，此女是也。此去五年始差旋，云路宾士，携一弱息，良非便也，意托膝下，俟仆回，亲谢祇领，伏乞金诺。”公唯唯曰：“托妻寄子，古原有之。惟翁既仙人，必有洞府，何难为女公子谋一椽，而乃委托凡人乎？”曰：“大凡上智者上达易，下达亦易。道家最怕欲字，一堕欲海，百劫莫回。仆幼不肖，偶失足，虽修千馀年龙虎龟蛇，认定道路，水火调匀，仍是地行仙，不克莅九重金阙。此女最慧，上智也。若独居，恐蹈蒋家小妹覆辙，仆方冀若守真元，后与麻姑藐姑射等共事，或可携提老父。”公曰：“敬闻命矣，女公子颖慧绝伦，愚夫妇又庸拙，倘有疏虞，奈何？”曰：“不难。”袖出一玉界尺，上镌古篆文曰：“龙可鞭，凤可笞，戒佻挞，警憨痴，功成返瑶池，功败堕泥犁，宜凛之”曰：“敬存尊处，此女名惨翠儿，请视同康成婢，供职役，一刻不面，即拍玉呼惨翠儿，始犯薄责，再犯痛责，自受羁勒也。”公以为难，意犹豫，而翁已告辞，顾女曰：“尔善事主人，吾去矣。”挽之，已杳。闻云际有鼓乐呵殿声，须臾寂然。</p>
<p>　　回顾女，已瀹茗添香，居然如愿。嘱近夫人榻畔寝，勿与两婢嘻，而婢与仆妇多爱之。女善解人意，见夫人绣，即索花样，学拈针。见公画，即代调颜色，摹粉本，均妙绝，青出于蓝。后渐爱之如女。女绘事女工日有进益，颇分劳，售之尤速。一夕偶不面，试拍玉呼之，女即喘奔伏地请死。问何畏之深？曰：“此鞭龙笞凤之宝，一拍则心痛，一击则减道十年。”夫人恐女窃藏之。女笑曰：“奴实不敢窃。倘窃，岂柜椟所能闭耶？”偶睹花径碎石，爱之，携回十余块极玲珑者，斧之零星，捣药和面，黏假山层峦叠𪩘，上瀑布，下流泉，植小树如松柏，细草如藤萝，浸于巨盎，置佛几上，作清供。</p>
<p>　　公睨之，岩角镌小字如蚁，文曰：“幻觉方归。”公惟爱其慧，俾留作玩好而已。偶闻灯爆，喜曰：“明日有恩诏至。”次早，即先起洁庭除、焚香蜡以俟。果有中贵策马持节，宣孔贵妃懿旨，诏夫人。夫人朝服珠翠环佩，方登车，女乞随行。夫人以为狐，恐有变，不许。乃潜伏夫人衣袖内，小于拳，轻如絮。</p>
<p>　　到宫门，中贵止，即有嫔嫱引入，曲缭数处，达一殿，画栋珠帘。见贵妃衣淡黄袍，貌端丽，年约廿馀。夫人跪拜讫，以锦墩赐坐，并赐茶，味极香美。拜谢讫，妃袖出香囊示之曰：“闻出纤指，卿验之真耶？”视之，果女所作，迺婉奏曰：“臣妾椎鲁，粗学挑弄，竟不知上污天目，获罪多矣。”曰：“卿针神也，薛夜来不能专美于前，意屈卿住宫中年余，为宫人辈教授，好否？”夫人错愕，不知所对。女伏乳际，以手指心，心暴痛，颜色惨变，乃俯奏曰：“妾薄命，素有瘀疾，顷正就医，不能日侍慈颜，罪何可言。如赐绣务，乞赍至臣妾私第，当陆续上呈。”妃曰：“既有清恙，不好勉留。”即宣命护送回第。后二日，妃果来乞绣罗浮百蝶舞衣。女代成之，呈进。后忽睹佛香作篆，曰：“明日恩诏至，更美于前。”已而果然，盖妃睹绣衣甚喜，怜夫人病，赐与丰隆，又嘱妃父奏公政绩，升侍御，俸盈位显，遂不须十指谋生活矣。</p>
<p>　　一夕，公与夫人坐庭中看月，女睹星陨如雨，白毫贯银河，大诧曰：“红羊赤马，大劫将至，奈何？”公问之，不语。使夫人穷诘之，乃曰：“此定数也，吾父去四年馀，屈指亦当返。如父来，二老哀祈之，必能援。”阅两月，翁果盛服车马而至，侍从如云，登堂并请夫人，拜谢曰：“甫覆帝旨，即来谒。”寒暄已，致白玉莲房一枚，曰：“此玉海中产，杵而服之，可延年。”又书一卷丹篆锦函曰：“此得之大明洞天，皆不死诀也。”已而见女，嗅女面曰：“小妮子曾诣宫闱否？”女笑应之。曰：“险煞哉，幸宫门神将与乃父有素，不然领断矣。”言毕，向公夫妇伏拜曰：“贤伉俪信人也，敢不泥谢。”</p>
<p>　　公亦以情告，拜求拯济。曰：“小妮子饶舌。”睹盆山，睨久之，笑曰：“妮子亦大有情，五年豢养，原当厚报，然需五日后方报命。”索玉界方，靳不与。翁即笑而兴辞。五日后，果又来贺曰：“得之矣。”袖出黄金百两与公，曰：“请易白金，以百金予房主人，以佣值偿仆与媪。凡日用所需，如布帛菽菜油盐等，约十年计者，速购而储于室。事竣，告吾女可尔。”公谨受教，布席留餐饮，啖嚼甚豪，遂又辞去。问何之？曰：“大忙，大忙。”公即如翁言，房主得巨金，仆媪受佣值，皆不知何故。届期，女皇皇大经营，月甫上，即请公与夫人安寝，听鼾息，始代下帷，嘱两婢睡，抱夫人所爱狸奴卧婢侧，伏以衣。视鸡栖树，犬系柱，所储一一加封志，佛前剔灯焰，掺香屑，然后出酒肴啖仆媪，嘱痛饮酣卧。先是，女喜晨眠，刻独早起，比公与夫人醒，女已华妆捧盘匜供盥栉。</p>
<p>　　公出拜佛讽经，夫人视两婢犹浓睡，女从容进茶汤。公更衣欲出造谒，呼仆驾车，不应。自往呼之，甫下阶，视屋“丛山突起矗霄汉，山花五色堕檐际，宿鸟倦伏犹未醒。”呼夫人共视，同诧绝。携手出厅事，视仆与媪并袱被亦无，惟空屋耳。出门外，则泉声涓细，老树参差，石梁长数丈通山下，怪石嶕峣，杳无人迹，远望大海接天，旭日如盖，回视两婢如痴，鸡犬狸奴、什物所储，均在，壁上画帧亦无恙，幽邃之景与盆山形势无二。欲寻女询之，杳矣。</p>
<p>　　居十馀日，始有樵人过桥下，呼与语，知为幻觉方归岛。隔大海南望，黑影如线，登莱界也。倏有野客数辈，黄冠野服来访，诧曰：“君满面宦容，何有此神通？”公以狐叟致此对。曰：“此骆秋槎先生也，何曾是狐？渠得道已久，游戏人间，诡托于狐耳。”出所授书示之，曰：“此琅环至宝秘笈也。”各乞录一通而去，并授以修炼之法，曰：“君屋后有大岭，岭后一圃中，产奈枣如樱桃大者，采杂菽粟服之，久即辟谷，否则十年后安有世俗粮耶？”</p>
<p>　　公遂与夫人照书修持，貌均如三十岁人，两婢亦长如十六七岁。至我朝雍正三年，有海客遇飓风，巨浪如山，掀簸海舶，风黑若瞑，舟人仓猝号泣。忽见一神人，星冠鹤氅，立云际，执玉界尺挥之，风顿息。引至一岛，始就泊，众拜谢之。神问曰：“顷何朝代？”众具以对。神曰：“圣人在位，苍生有福。”众拜求姓名。曰：“吾明代陆主政也。”言毕飞去。</p>
<p>　　众登岛览胜，见屋宇厨灶，井臼宛然，皆化为石，屋后石壁镌字，自叙踪迹如此。后有好事者附海舶再访之，则如船近三山，仙风引去，可望不可即矣。</p>
<p>　　懊侬氏曰：祸患之来，满身桎缚，即寥空之翔，渊溪之跃，且羡之，况明明为拔宅飞仙耶？陆主政然诺不欺，遂得脱身天外，“信”之一字，可忽乎哉？噫，范张之风，于斯再见；伯阳之后，更有替人。</p>
<hr>

<p><center><font color="teal" size="+1">12 ‧ 妾薄命</font></center></p>

<p>　　《妾薄命》，乃乐府题，颖上秦司马珍，为秦淮名妓王楚楚者赋也。楚楚本名家女，家式微，为匪人诱卖入勾阑。貌妩媚端丽，有闺秀气，且工诗善画，有林下风，声价颇高，名冠北里。久之，假母死，益自重。所居湾腰柳畔，水榭珠帘，焚香煮茗，游船经楼下过，听楚楚吟哦声，棹为之停，歌为之遏。三河明经傅君，名莘，字秋野，藻词华赡，裙屐年少。秋试赴白门，闻楚楚香名，欲访，素自怜阮槖，不敢往。同寓白君名茯，饶于资，适以遗才烦傅捉刀，思有以媚之，即怂恿傅往，曰：“缠头锦，吾代子谋。”傅欣然偕往。画舫到门，而楚楚方著藕丝衫，梳堕马髻，倚槛拈毫，作水榭词，苦未就。傅入，视笺上起句云：</p>
<p>　　东风揉碎小垂杨，影落红桥水尚香。</p>
<p>　　傅即代为续成，曰：</p>
<p>　　底事弯腰常不起，让开明镜照红妆。</p>
<p>　　楚阅之大喜，絮絮问乡贯。白固识女者，代答之，且道傅向慕恳切。楚惊询曰：“台城西畔方氏三姑姑，号秋鹄词人，亦女学士，顷因嫠而归甯，居园中，妾常觐慈晖、聆吟韵，是郎何人？”曰：“仆之从母也。”楚楚遂裣衽拜曰：“慕公子雅望久矣，得睹芝颜，快慰饥渴。”言已，嘤咛一声，临流开筵，品味鲜新，咄嗟立办。更命雏娃度曲，自抽玉箫倚和。</p>
<p>　　傅于此时，心荡神迷，不知此身在人间天上矣。夜阑始别，更订后期。明日往，更示殷勤，出手著金粉留香稿，嘱傅代酌，稍稍成就之，便泠泠如弦上音。楚益喜，暗嘱曰：“公子明夕视水榭悬连环漏纱灯，当舍白独来，妾有隐曲奉陈。”次夕，瞰灯果独往，遂与定情。月余榜发，白售而傅竟落，惭汗不面。楚楚诣寓所，慰之曰：“以公子才华，准步青云，其所以暂羁鹏翮者，未尝非老天玉成其伟器耳，何须啾唧，还宜珍重吟躬，砥砺素业。妾自信相人不谬，惟公子鉴之。”平头进缕金箱一事，启之，内皆端溪、珊管、龙宾之属，自画纨箑数种，自绣扇囊鱼袋各一，更朱提二百两。曰：“以此略助膏火，且表恋忱，郎其哂纳。”傅见之，破涕为笑，曰：“须眉男子，何智出裙钗下耶？若再阘茸，有如江水。”遂复开筵，畅饮达旦。榜人催行，傅话别，有句云：</p>
<p>　　从今灯火蓬门底，每忆卿卿不敢眠。</p>
<p>　　楚和句有：</p>
<p>　　梦魂岂为长江隔，夜夜来听郎读书。</p>
<p>　　洒泪判袂。闻者艳之。白高捷后，童仆车马，趾高气扬，偕同岁生宴于楚楚家，欲纳妾，意颇注。楚涕泣辞，乃轩渠曰：“若阅人多，何爱彼腐白蜡？渠满身寒骨，将随之瞰糠秕耶？”时颖上秦君名珍者，亦落第，艰于资斧，不能归，重阳节犹衣一领含风葛，与白有旧，知游所，来访，泣求资助，语婉而哀。白不答，惟炫谈己文云：“起落数处，典贵华丽的真元度，乃仅置三十名外，虽中，犹屈。糊眼主司，真不了汉。”言已，长吟而曼歌之。秦面赭，勉加赞誉。久之，再道来意。白嗫嚅曰：“同在客中，爱莫能助，奈何？”庖人进鱼羹，白与客举筋啖嚼，亦绝不问故人馁否。</p>
<p>　　楚楚不平曰：“君何太无香火情，桑梓同学人，非浪打秋风者。”白大噱曰：“不图小妮子专爱穷措大，大奇。”言毕，倚案假寐，微吟“我醉欲眠”句。秦羞愤拂袖去。将逾闼，一雏婢呼曰：“秦官人止步。”引至一小阁中，极幽僻，曰：“此娘子觅句处，盍小憩，渠即来。”顷捧肴酒至，餐已进苦茗，饮已进茧袄絮袍等件，请更敝者。愧却之，曰：“沈郎腰瘦一把矣，尚禁得西风搜刮耶？”卒劝而更之。起视帘外，新月挂树，饮者亦画舫笙歌轰笑去。见楚楚淡妆含笑来，遽曰：“为俗客缠扰，几冷淡高人，罪甚，罪甚！”茗话清谭，殷殷问讯。秦自云：“家本赤贫，归亦无益，然终不欲弃骸骨于异域。”问：“知心有几？”曰：“京都有友官枢曹，最契合，往投既得瞰饭，且可下北闱。然迢迢十八站，能乞食去耶？”楚曰：“妾已办矣。”袖出朱提二百持赠曰：“君贵人也，此秽墟不敢屈留，乞早登程，鸿飞有日。”即命平头笼烛送归寓所。次年，傅丧偶，意兴萧然。</p>
<p>　　适是秋有恩科，楚楚飞函邀之往，留住水榭。凡起居餐眠以及矮屋所需，无不位置贴妥，更代谋关节，遂捷。一切费用喜金，皆出之楚楚。乃置酒为贺，极水陆之盛。酒阑，纵体入怀曰：“妾流落风尘，终非好结果。然所以不即嫁者，因怕作小星，否则往来岂少金龟婿？郎贵矣，又谋弦续，妾陋，颇能操井臼，且年来箧中尚富有，断不致室对芙蓉而家徒壁立者。”傅曰：“小生不才，赖卿始有今日，敢不如命？但须礼闱一战，无论成败，当践约。”楚楚颦蹙曰：“恐南宫捷后，蔡中郎为牛家夫婿矣，尚寻故剑乎？”傅誓以天日，遂喜。翌晚，肩舆同诣三姑申贺，姑亦极赞其成。</p>
<p>　　归而饯于桃叶渡，笙管嗷嘈，互赓迭唱，岸上观者目为神仙眷属。酒阑，楚楚举卮劝饮，拨弦作歌。歌曰：</p>
<p>　　桃叶渡，瑟瑟生菰蒲。秋风起，水萦纡。郎买棹，妾闭庐。妾身飘泊如萍梗，浪打风欺郎不忍。</p>
<p>　　江天高，山月冷，中有婵娟望郎影。郎行去似风中蓬，妾身化作山头石。郎若封侯不肯归，丹枫林下呜呜泣。</p>
<p>　　歌已，声泪俱下。傅抱持劝慰曰：“仆方与卿共富贵，何歌之恸也？”遂别。明年，傅果成进士。泥金到门，傅所识诸名士咸载酒贺，或呼为嫂，或呼为夫人县君。楚楚盛治壶觞，裣衽拜曰：“妾有一言，敢陈清听。妾陋质，得秋野怜，许侍巾栉，若再于舞裙歌扇下讨生活，何以对秋野？请自今以往，闭枇杷白板门。今日之聚，即与诸君子别耳。”众闻之，争赞其贤淑知大体。次晚往贺三姑，伏拜曰：“婢子与大郎有成约，姑所知也，倘中变，惟有一死。”三姑曰：“吾侄非薄幸郎，何过虑？且有老身证，量不至作李十郎。”援例，凡歌妓诣内堂无坐者，至是，命坐留膳。略辞谢，曰：“转瞬即吾家新妇，何必辞。”立取金玉两凤头钗赠之曰：“以此当玉台。”楚楚喜极而悲，谢而受之。归则闭门却扫，私幸五花诰、七香车不日可到门矣。</p>
<p>　　孰意人情乖变，事出非常，外间纷议傅散馆授豫省太守，询籍祭扫，已与大姓论婚。始不信，继更确，愤极，寄娇女阿巧于假姨，货宅醵资，求三姑手书，将往三河面诘傅，买舟，携一婢一平头北下。抵扬州病，舍舟登陆，先遣平头往探，己则寓逆旅服药饵。平头回云：“傅已双双赴任矣。”楚楚闻之，瞪目直视，咯血盈唾盂，哭无声。旋苏，欲扶病往追。平头曰：“陆行千馀里，岂弱女子所能追及耶？”夜静，平头盗银箧遁，钗钏首饰一空，闻之病更剧。檐月转三更，灯一点如豆，遂自缢于后院马槽上。</p>
<p>　　时有贵官自京都来，以进士授河工司马，日于市上购烂铜碎玉、奇珍异玩。将过江，报楚楚德。伊何人？秦君珍也。忽闻后院喧闹，云：“有女子缢马厩中。”奔睨之，知为楚楚，急扶救，已香魂一缕散矣。询雏婢，犹旧识，始悉颠末，失声大恸曰：“正图报恩，何意失之交臂？楚楚死，仆之过也。”装以绣衣，殓以文梓，葬以吉壤，荐以高僧。其易箦也，抱尸哭，以头触槥具哭；其送就窀穸也，衰麻执杖前趋哭；其讽经追荐也，朝暮上香哭，供茶供饭亦哭。</p>
<p>　　事竣，费千金收雏婢为妾，以楚楚所携书画玩具，亲送于阿巧。又为择富家子，嫁之若己女，奁资丰富，约又费千金。履任过扬州，重加封植，环莳梅花，手题墓碑曰：“巾帼知己薄命女子秦淮王楚楚之墓。”绘感旧图，作《妾薄命》诗，一时题者和者甚夥。同人闻其事，咸怒发切齿詈傅。秦曰：“此仆因循之过也，于傅君何尤？”</p>
<p>　　懊侬氏曰：人人读《紫钗记》，辄痛哭霍小玉，今楚之情尤厚于玉也，楚之死尤惨于玉也。千余金之持赠，不得五花诰，仅换得马厩上三尺罗耳。秦司马若为黄衫，那得不手刃此伧。然馀则犹有说：凡望之奢者酬转薄，与之厚者仇转深，风流俊达如康状元，尚倚剑著中山狼事，岂仅露水司中几个薄命妾哉？愿人当鼓吹开场、绮罗满座时，急须冷下心来想想。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_05/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_05/" class="post-title-link" itemprop="url">夜雨秋灯录 - 卷五</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-26 00:00:00" itemprop="dateCreated datePublished" datetime="2000-10-26T00:00:00+08:00">2000-10-26</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">01 ‧ 卓二娘</font></center></p>

<p>　　彭泽孝廉宋景玉，字东墙，好狭斜游。家富有，日掳金钱为锦缠头。少娶吴氏，貌美，结缡二三月，颇静好；旋就荡妇宿，稍讽之，即拂袖起，誓以黄泉始相见。吴郁郁忧愤死。虽归为营斋奠，而心终不怿。契友某，疑且不平，曰：“夫人貌端好，较章台柳色高百倍，是何心性，舍珍珠而嗜疮痂？宁割席，求明示。”生曰：“仆亦不自省，无论鸠盘荼，一入勾栏，即西子南威也。近即作文，必于彼处，始得成杰构，否则枯肠而已。食非娼不甘，寝非娼不熟，虽刀锯鼎镬，不能易其性也。”友闻之，叹曰：“今而后，敬闻命矣！”出而宜于众，戒桑梓，无与婚。生内顾乏中馈，急谋胶续，媒妁去不回。大怒，以千金买艳妾，初亦静好，旋亦宠衰，月余，故态复萌。劝之，生怒曰：“贱人敢尔！”始詈继挞，妾亦死。里中相诫，曰：“生女宁作娼，不嫁宋东墙。”生闻亦愧悔，然顾空闱，睹遗，更觉岑寂，益宿青楼。不两载，业已去其十之三。</p>
<p>　　里有谢氏卓二娘，新寡，貌仅中人，体复羸弱，愿嫁生，遣媒示意。生不耐鳏，急允诺，聘娶。人恒为二娘危，而二娘顾自若也。入门操作，如贫家妇，绝口不问前番事，夫即归晏，惟问安否。即枕上情浓时，不问意中人若何。生反愧恧曰：“仆有奇癖，是天下女子所最恶者，卿审之乎？”二娘故诧曰：“男女体殊而性一，床第琐屑，均同乐，未知何事而好恶之悬殊？请明告妾也。”生太息曰：“风月膏盲，烟花痼疾耳。”二娘抚掌曰：“幸哉，醮也。妾前夫日坐愁叹，见粉头，面即，妾时劝驾，不许，反得痨疾死。今得后夫若是，妾愿足矣。”言已，袖与金帛，逼令往。生由是益放纵。</p>
<p>　　偶晤马媪，问曰：“姥终日如穿花蝶，如另有奇卉，乞导引一豁眼界，当酬以巨金。”媪曰：“郎又娶得床头生菩萨第三尊，不怕醋瓶倒耶？”生以二娘贤淑告媪，媪曰：“陶公祠畔，枣花门内，新来江南白妪，携小娇生四名，均钱树子。第一为西贾攫去，第四美尤冠，老身请为郎执鞭。”生喜，偕入门，见庭宇雅洁，笔床茶灶皆备，架上鹦鹉呼曰：“郎君来，姐姐烧好茶也！”牵珠帘，拉生入，诸婢含笑迓客。鸦髻绿裤摺，已觉可人。问媪曰：“姆即前云大钱神耶？”曰：“然。”曰：“恐吾家四官见之，当为相思死。”询四官，曰：“已为王天官公子携去看花，夕方回。”引入小阁，云即四官香巢。壁上诗笺，极奈莺燕，床头舄，奁畔粉，镜边钗，已见一斑。少顷，阿二阿三来，貌俱纤宛，亦极奉承。生神夺，呼曰：“仆当老于是乡。”媪急摄以足，耳语生曰：“阿四尤巨擘，毋遽示馋眸，为若辈小觑！”旋进珍馐，穷治水陆，笙歌鼎沸，各献所长。生乘间问芳名，二曰巧云，三曰倩云，曰四停云。二稳重，三风骚，时于席上传眉语。生虽迷惑，而意在得龙头，仅含笑小酬应。</p>
<p>　　听更柝转，忽见灯火一丛，肩舆飞至，婢挽美人出，四也。醉眼腻涩，意态阑珊，扶入香帏，即拥被寝。生微睨之，果如媪言。席终不去，三曰：“郎若不畏河东吼，何妨屈玉趾。”媪笑曰：“大奇，他家娘子，能任郎君跳入云霄去。”生亦夸耀。三曰：“阿四沉醉，恐失礼，妾又陋，不足攀龙凤，奈何？”媪曰：“莫错过，郎与三官，真是一对鸳鸯偶。”三曰：“不若妾为四官权印务，俟解醒，郎兴问罪师，何如？”生恐拂其意，即携之所居室，偎之坐，见清雅缭曲，案列文房，曰：“卿女学士耶？能书否？”曰：“间颇涂鸦，实不成字。”问：“工吟否？”曰：“鼓儿词，未尝不成句也。”解衣入帷，意仅借红娘馋，讵一张旗鼓，觉另有一种奇趣，令人销魂，真生平所未经者。大惑，为之盟山海，三笑曰：“论郎表表，唯四官方称，碗许米汁，请留以灌四官。妾不过代庖人也。”生愈迷，极力缱绻。日三竿，犹未起，婢入唤醒，进以茶果。询四，则又为李侍御公子招去，幸意全注三，不复问鼎，亦不复言归。鸨母遣婢索夜合资，惟以片纸画押，谕仆归索；二娘如数与之，甚捷。</p>
<p>　　一日得句粘壁曰：“魂被香笼魄粉薰，此中温暖更谁分。从今莫忆秦淮月，笑倚花前看白云。”偶携三出游归，见阿四坐案头，观其诗，大赞誉。搦笔擘笺，立和曰：“温台荀席异香薰，饱满恩情已十分。无怪阿三狂欲死，宋郎词藻艳于云。”生自窗隙潜窥，四觉，急团其稿。坚索，始与阅之。意更夺，目荧荧，似碍三。三窥其意，笑曰：“代庖人瓜期届也。”是夕，即送就四官寝，昵爱殊甚。然四美固冠，其骄慢贪得尤冠。生嬖昵既深，不复计阿堵，日遣仆索资甚急。</p>
<p>　　年余，三生一子一女，四无出，二潜与生私，亦生二子。计迷于此者，三年余，偶归，不常见卓，均云归宁。计良得。年余，索资渐以钗钏，又以衣履且以书画玩具来变质。又年余，索忽靳，因詈仆，仆蹀躞至再，携一册来，曰：“娘子传语，家中产已罄，孑然一身，实不能作娼饱郎欲。”问田宅，曰：“货去久矣。”生大惊，阅其册，细流支取年月，田宅售价，甚详，并云：“宝山已空，日乞食于尼寺。”急趋归，寻卓，则门户犹是，而主者已非。询之，以妻卓卖券示。问妻无耗，寻仆，忽不见。</p>
<p>　　无计，再返白家，则搬运一空，玉人早散。居停遣仆洒扫，下逐客令。茕茕顾影，托足无区，赧而求依于亲族，不许。</p>
<p>　　无已，寄古寺宿。久之，为乞于村郭，悬鹑百结，呼号两年。西风骤来，鸡皮皴裂。欲觅死无法，意不若为梁上君子，得则苟且生，犯则杖下毙，犹胜于自戕。窘且决，夜潜越富家墙，惊仆起，蜂聚而攒殴之。主人出，即前之契友某也。谕勿殴，送公庭。生呼曰：“即速殴毙为快！”某曰：“曷书券自任贼，即释汝去。”不得已，书与之。某执券，仍加以缚，送至一处，扃斗室中，不加缧绁，而坚守甚严。日给两餐冷粥饭，夜藉湿草眠。</p>
<p>　　久之，闻官长坐堂皇，呼己名。即有一役引伏阶下，堂上人呼生仰视，则为自家厅事，东西坐者皆亲族。卓二娘鲜衣艳服立庑下，白家三姬左右侍。大骇，首复俯，妻卓曰：“嘻！郎不肖，一致于此乎？诸长者均在，更有何言？妾当时若规谏，是直驱郎死，否则妾蹈前辙死，妾愚不至此。赁宅购三艳妇，引郎入八阵图，若真为销金窝，试问郎居四年，何绝不一睹鸨母与他客面？郎承祖父资已竭，且为丐与贼，笔迹在此，非可以口舌争。妾忍守孤枕，忍设丑局，始保脂膏；且督课耕织，更有盈余，与郎无涉。倘改悔，请仍归主人翁；姬俱在，妾亦不争夕。但手不许攫一文钱，足不容逾一重阈，坐守安享，以尽余年。若不遵，请郎自便。妾有子，亦可守门楣，不须藁砧也。长者均在，郎曷早为计？”生涕泣誓天日，愿如二娘言，众赞叹，玉成始去。</p>
<p>　　卓为生盥沐，更新衣，羁内室，日周旋于妻妾间。视屋宇更华，阡陌更广，三子就傅，已将能文，皆二娘经营也。始审媪之勾，姬之吟，富家之获，皆二娘安排也。由是改过迁善，目睹子成名，毕婚嫁，寿八十，犹抱孙，不敢出门户。</p>
<p>　　懊侬氏曰：孟光举青玉案，仅守现成之局；文君作《白头吟》，徒兴怨怼之辞。卓哉二娘，以不谏为谏，以不防为防，使易巾帼而须眉，必能委曲求全，善处家庭骨肉间也。然而甘居再醮，甘随荡子，岂以良人早殁，而不能展其所长欤？抑另有宿缘，而莫能守其故辙欤？士君子生有奇才，而急于自荐者，皆二娘之流也。噫嘻，悲哉！</p>
<hr>

<p><center><font color="teal" size="+1">02 ‧ 丹青奇术</font></center></p>

<p>　　皖人鲍打滚，画师也，能召亡写真。虽逝者逾十余载，鲍往墓上伏地一滚，瞑目久之，起则把笔勾勒，敷色渲染，举示其子孙戚属，无不惊为酷肖。人子思慕之极，不能重见容范，多乐与鲍游，以故倒屣争迎，声价颇重。一领皂色大布衫，敝犹衣之，盖滚久无从收拾也。然得资多供缠头费，尤嗜酒不羁，为君子所嫉。</p>
<p>　　皖北有谢君，父早殁，其兄以微员仕都中。偶晤鲍，邀至家，嘱为其父传神。鲍如法写就，神颇似，惟颔下有八字红血迹，不可解。询于母，盖其父曾因公收刑部狱，惧法，自以黑索扼吭死，故有此迹。睹其颠冠蓝顶，其父生固八品者，不可解。次日其兄书来，已为太翁覃恩加级，请三品封矣。</p>
<p>　　兴化有陈孝子，名嘉谟，国初时，增广生员。其父某，与鹾商争海地，兴讼；商负，衔之。会其父往海滨，商嗾灶丁殴之，自踢其子死，告于官。往验，迳诬为其父踢杀。讼两年，商遍贿当道，遂以生父为把持盐务，殴杀人命，拟斩。生号诉诸大府，不直，欲叩阍，知秋决近，恐不及，祷于神，不应。日夜仰天泣，目尽肿。闻巡按御史将至扬，急于神前，刺血写冤状二通，一藏于怀，一捧于手，油纸封固而标题之。文甚长，皆历诉商横吏贪，父抱黑盆等语。末有：“与其父死而儿亦死曷若儿先死，而父可或生”两语，尤为酸鼻。书成，公服立河畔。俟巡按官舫鸣钲鼓乐从上流下，两岸有司跪接，生乘其不备，突于人丛中跃出，大声呼冤。摊手中状于官舫，自投长河死。巡按悬赏募捞救，大索三日，不能得；捞出瓜州口，亦无耗。</p>
<p>　　翌晨，巡按素服亲祭于浮桥口。风大作，日色惨淡，众见水面竖一指出，盖尸犹直立逆流中。负出水，面如生，握拳透爪，切齿穿龈。置于岸，僵立不仆。巡按亲许代昭雪，始仆。阅怀中状词，琐而更哀。立刻坐堂皇，提人证，审讯刑求。商服，遂斩商，而出生父于狱。谕本籍邑宰，善视生父，厚殓生尸。然后奏劾上下承审官，请旌孝子，祀入乡贤，刊事迹入邑乘。诏许，邑人建祠于学宫西隅，春秋官祭私祭礼不衰。</p>
<p>　　至道光某甲子，适鲍君来，邑人痛孝子无遗像，求写真。鲍以为事隔百年，难之。邑人请益坚，乃试往殡宫，滚五次，不可得。恐损己名，自剪爪发，刺血书疏文，杂符，焚于城隍神祠，跪拜禹步，久之，怀纸笔就神座下宿，嘱庙祝无窥探。</p>
<p>　　漏三下，万籁寂，见龛灯顿缩，阶下若人影，往来甚伙。两廊各出一卒，一长如山魈，一短如僬侥，互揖出门去。少时，闻柝声鼓声，请钥开门声，四褐衣人来，伏阶下，白有词。即见案上设符剑印信，阶下多执戟横刀，若大府体。乐三奏，神金冠蟒服，呵殿出，升堂坐。貌古髯浓，鬓已斑白。判事毕，问褐衣人，曰：“孝子来何迟。”曰：“孝子现为崆峒山都总管，云程尚二千里耳。”</p>
<p>　　须臾，鼓乐大震，列炬如火，城吏白：“孝子到！”神供偻出迎，礼甚恭，肃入，分东西坐。孝子冠服甚都，貌亦丰润。寒暄茗已，神敬白乡人意与画士疏。孝子颦蹙曰：“何必尔？”神曰：“乡梓情深，欲求音容，为后学榘，俾瞻仰耳。”一朱衣吏，请入西厢更衣，少时，复就坐，则衣公服，乌靴露顶，貌极清癯。少定，即更来时服，再拜兴辞。神皇皇送之登舆去，三揖而返。灯光大放，满堂寂然。鲍蓦如梦醒，即抽毫就灯写就。天明举示人，与孝子曾孙骨气同，鲍未面也。惟首无帽，颈无领。盖国初时，公服上以尺布围颈，投波时领与帽飘去，故冥冥现形，犹貌当年精卫，由是人益神其术。</p>
<p>　　后与扬州营李游击善。李有雏婢小玉，与娈童施姓私通，李见而怒叱之。两小私遁，觅无迹，急延鲍，恐之曰：“君有术，必能知渠所在。如言之确，当酬以重金，若不语，当以妖法收汝狱。”鲍不得已，勉为一滚，即伸纸遣墨，画长堤浅水，疏柳数行，一渔家，门首晒罾，屋后有覆艇，微露男女足。李遣役照图捕，果获。略审诘，双双活瘗之。鲍持金急遁，走仪征，将渡江，夜从荡妇宿。甫登榻，见婢与仆，相搂自帷后出，笑而招以手，鲍大呼，阳脱，死于妇腹上。</p>
<p>　　懊侬氏曰：身有绝技，不知敛藏，犹贾祸患。弄怒潮者必溺毙，戏竿杪者终坠亡。况明明邪教，且攫金而卖命者乎？死妇腹上，犹便易渠。至孝子风采，如旭日之当空，如朝霞之映海，英风凛凛，千载如生，固无日不在人心目间；乞渠写真，本为多事。</p>
<hr>

<p><center><font color="teal" size="+1">03 ‧ 范小仙</font></center></p>

<p>　　范小仙，不知何许人，与吾乡城隍庙住持白道士友善。白面貌清秀，性情恬适，少慕勒敕之学，不得其传。徒步走江西之龙虎山谒真人，栖玉真观，随法官叶某朝夕炼，将功颇进。三年后，白忽思归，叶曰：“功成只一篑耳！”白终不欲须臾留。叶赠一硕腹大牝驴，绾以草绳，云：“两日即到珂里，但半途万不可饮以水，至则喂养，亦可代步。”白拜别，果两日到。由庙之后门入，系驴斗姥阁下。入而解橐更衣，参师长，并拜见同侣，咸问：“何时离真人府？”具告之。众讶曰：“跋涉何其速也！”以驴对。众走觇之，驴乌有，惟青草擒一大虾蟆，解之，跃入水际不见。白由是能召亡求雨诸法事，至飞升吐纳之妙，则依旧茫然也。</p>
<p>　　一日，范自他郡出，指名访白，宾主问讯，欢若平生。终夜清谈，语甚玄妙。白即欣然留范下榻。白长素，而范则茹荤，且嗜酒。白非笑之，范饮啖自若。暇亦与邑之士大夫游，人咸爱其豪迈俊爽，不以羽流目之。工书，善堪舆，然不轻言，言必有中。</p>
<p>　　一日，同白饮庭中，月色清洁，水镜高悬，满地树影，若即若离。白乐甚，告范曰：“如此良宵，若有灯戏看，庶不负此一轮。”范曰：“有灯戏，所在并不远，顷正开场，曷往观乎？”白问何处，曰：“去便审其地。”言已，以庭中长木凳，自骑一半，以半骑白，嘱闭目，以两手抱其腰，曰：“慎勿遽开目，违则坠地死矣。”白应之，范咒曰：“起！”凳已腾空，两耳风飕飕，闻江涛澎湃声，又人语喧哗声，旋钲鼓齐鸣声。曰：“至矣。”凳已落于地。白启眸纵观，则一极大戏园，士女如蚁，莫不仰视。台上正演新剧，满场灯火，开不夜天。范与白同立凳上，观良久，忽一秃发短童，一垂髫美女，一鹤发老叟，一跛足乞丐，联臂踏歌，嬉笑踏月来。见范，睇之笑，似欲有语。范急取袖中钱囊与白：“君若饥渴，中有孔方，可随意用，吾与故人略走走即来。”白曰：“诺。”范跳下凳，即走入四人丛中，且语且笑且信步，略转瞬即不见。白痴候，听村鸡四唱，台上撤钲鼓，收灯火，观者四散，而范久不至。白露坐以待。至天明，且卓午，仍不至，肩凳往询，行人云：“此为毗陵城，距故乡已五百余里矣。”大窘，痛骂范道士，无良失信，致受奔波苦。意将乞食，突忆钱囊，扪之，内有碎银二三两，易之足敷川资。时因纳凉，仅着短葛衫，遂徒步肩凳过江，由竹西直至故里。至则问庙佣，云：“范公连日均在庙内，并未出门一步。”往观之，则范犹酣卧未起，呼而怨之。范惟含笑问曰：“木凳弃之否？”曰：“自家长物，能不携归耶？”笑曰：“吾固知君必不忍弃己物。”</p>
<p>　　时白所主者，庙之东房也。多楼阁，缠延三四进。西房素贫，无力建筑，内外皆平房。范以为乾方太塌，若无楼，庙必败，于邑亦大不便。瞰庙西王氏宅，尚有堂楼五间，串楼五间，年久欲倾颓。王姓欲拆毁，有所成议。范急往告王姓，求勿毁，曰：“神为一邑冥官，庙则关阖姓风水，西偏处全赖瀛第楼为靠厢，若毁之，恐均不利。”王姓曰：“楼将倒塌，奈何？”曰：“吾有术在。”即以竿木自上面拄之。王姓曰：“楼往西倾，子在东拄，是速其倒也。”曰“拄之可延数百年，岂速其倒乎？”王姓亦姑妄听之，而竿木竟坚不可摇。楼素危，每风雨辄动摇，至是竟无恙。</p>
<p>　　范于无人时便告白曰：“子知我远来之意乎？”曰：“不知。”曰：“前生与子有缘，特来邀子同往，栖深谷，习至道，功成登金阙，朝玉真。子奈何恋尘，毫无去志乎？”曰：“吾原不耐岑寂，始由江西归耳。不然，至今尚未离龙虎山。更能舍家园，随子浪漂泊耶？”范每与白观火瞰井，登绝，涉危桥，辄拉白同下。白俱以为幻术，不深信。</p>
<p>　　荏苒三年，范忽谓白曰：“子既不去，吾亦欲归矣。”明日，遍别所与游者，问何之，曰：“远甚远甚。”时陈君习医，亦与范善，闻将去，即杯酌饯行，求范曰：“君有奇术，必多良方，今将别矣，曷举一二赠我，亦可济世行方便也。”范笑顾厅事西畔土墙一围，曰：“即此便是催生药。”</p>
<p>　　时积雨数十日，南山蛟水大发，巨浪围女墙。范归，拉白登墙视大水，久之，俯曰：“此中有佳境，吾与子投入如何？”白不肯，范太息曰：“子所谓有仙缘，无仙骨者。虽然，吾先以术坚子信，亦可登。”袖出匹布，长十余丈，向空一掷，即成危桥，若接霄汉，曰：“吾试与子游月宫，好否？”白坚立不肯登。范遂揖而后登，耸身跃入空际，人影依稀，突布坠，范亦坠，投水中，风挟洪涛两三卷，则人布俱杳。白大声呼救，已无及。归而涕泣，以为范小仙左道自杀，饱鱼腹矣。明日，客有自邗江回者，携扇访白，云：“昨在东门浮桥遇范，渠云行时误携君扇，嘱乘便返璧。”白视之，果己扇，至是始悟范真仙去也。</p>
<p>　　又十余年，王姓不能守范约，径拆楼，工人以石杵凿去竿木，有金光一道，大声若雷，楼主在串楼上，突颠下，几毙。陈姓遇有难产者，姑以墙土试之，颇验，然施送则验，索谢则不验。远近闻之，争来索土，不两载，土墙无一撮之多矣。余童时，犹在庙之东房，见正中悬丰干禅师骑虎像，又楼上悬白鹿衔芝图，笔墨秀逸，然出尘。道士云为小仙遗笔，未知真赝耳。</p>
<p>　　懊侬氏曰：苦口婆心，百计莫悟。古人处君父师友间，药石为仇者，均不外是。然犹得曰：“吾君父也，吾师友也，吾非得已也，吾尽其在己之道也。”若范之与白，生不同井，道不同门，秦越殊途，一朝邂逅；顾白已桎缚其体，胶糊其心，清真之风，万无从入；犹复于洪涛汨没之后，道出广陵，寄归别面，其将以此自炫耶？抑使彼悟而深悔耶？噫！白固痴，而范亦痴。</p>
<hr>

<p><center><font color="teal" size="+1">04 ‧ 郁绿云</font></center></p>

<p>　　来安山中，富家郁道生，良田千顷，华屋百椽，牛羊千蹄，而胸无点墨。娶歙人鲍姓十姑，貌美，通书史，惟隐嗔乃夫忒俚鄙。孕十五月，产一女，名曰绿云。因设时有绿云一线，自北斗边降中庭云。</p>
<p>　　女生而识字，目下十行，再得慈母训，五六岁即卓荦观书史，摇笔为文章。母喜曰：“此吾家女学士也，曹大家管仲姬有替人矣！”翁因十姑生女后，久不作茧，娶绳妓金关为妾，娶昵殊深。鲍略争夕，金关娇啼进谗，谮造黑白。翁惑之，然尚念结发情。金关又私埋木人于后圃，乘翁种花时，故出，上有翁名氏八字，符篆若蚓。翁见之，大怒，以为暗算巫蛊，必十姑妒嫉所为，乃扃之幽室，将设马厩之谋。</p>
<p>　　女时甫十二龄，侦知之，夜穴墙壁，扶母出，藏东邻家，仍回房闼卧。翁始犹叫噪，继知之，亦怜其孝，置不问，仍招十姑归。然由此反目，恩断义绝，觌面无一言。十姑幽郁冤愤久，得沉疴，誓不服药，遂逝。女心痛不敢哭，惟枕上多泪痕。</p>
<p>　　翁宠妾为嫡，胁女母事之。女貌极温柔，而行动皆不合继母意，始毒詈，继痛楚。翁左袒殊难；久益昏瞀，房欲过度，鸡骨支离。念得病将毙，思族中惟一从弟玉生，邀至与诀。伏枕哀泣云：“兄无后，只此弱息，乞吾弟照看之！田产饶沃，渠皆巾帼，何能为？乞为觅一佳婿，赘作吾嗣。析产为二，弟得半，与半可也。”玉生一一敬诺，翁目旋瞑。</p>
<p>　　女哀哭尽礼，而金关御脂粉，餍粱肉，如平时。女对主哭失声，金关怒曰：“呱呱者，殊可厌也！”立毁其容，使杂家人妇中供操作。女潜诉于叔，玉生怫然曰：“渠汝母也，母之教女，有何不是处！”久之，詈辱益惨，女再诉于叔，玉生曰：“是由尔之不能承顺也。母纵虐，即质诉官庭，又将奈何？”金关潜知之，益凌女而德玉生，从此家事，咸听玉生之命是行。洁厨扫榻馆玉生，饮食丰甚。夕与玉生絮语，恒中夜始散。</p>
<p>　　一日，授女以鞭，命牧豕，女掩泪去。晨出夕归，食仅与脱粟一瓯。花容月貌，顿作鸡皮皴。途遇叔，伏叩泣诉，玉生耳如不闻，将掩面走。女牵衣使止，曰：“叔乎，奈何忘我死父赠产托孤之遗嘱乎？”玉生怒曰：“小妮子宜其遭鞭笞！尔父赠我产，非尔产也。托孤一言，虽有凭证，其如汝之倔强何？祖父数世，均未分析，何得言赠！且虐汝者，汝母也，非叔也。再饶舌，即直陈于汝母！”言已拂袖去。</p>
<p>　　时金关又有中表弟王禽来，与玉生结酒肉交。禽瞰女貌，谋欲污之。东邻白七姑，觉而私泄于女，大惧，曰：“是真不可留矣！”弃豕，逸入东山岩深处，垢面蓬头，栖止山穴，饥食野蔬，渴饮涧泉，得不死。年余，见涧底有草，亭亭如笔管，根团结如姜芽，食之味甘，即蓄为御冬计。洞穴大可容膝，石为门，藉草作榻，立门前眺望，其景更幽。久则身轻，大壑能越。山中无历日，瞬又好春。女思既无拘束，大可出游东南诸山，穷极登览。</p>
<p>　　偶至都梁之牧羊山，俗云龙女牧羊处。遂仰天大哭，曰：“龙女获罪舅姑而牧羊，奴获罪继母而牧豕。然龙女得柳毅传书，尚有还宫之日；奴所遭若是，欲寄书于地下父母，庸可得乎？”言已大恸。烟林宿鸟，嘈杂惊飞。忽对崖一垂髫女子，持鸦锄，携筠篮，若画上采药仙童状，向女招手。女知其非人，然亦不怖，拭泪趋就，对坐岩石上。垂髫人曰：“适闻子言，似是闺秀，然尚非真通者。泾河距此甚遥，何预龙女事？山之所以名牧羊者，乃楚怀王孙心牧羊处耳。项梁求得，立为义帝，都盱眙，旋为黔布所杀，难及长公主，积薪自焚。奴毕姓，名岫芙，字女须，三阿亭长女，白昼杀父仇于市，帝怜之，赦而没为奴。时得公主怜，故以身殉，同焚死。上帝怜鉴，敕主为此山之神，都梁石梁两邑之薄命女子，皆归主管，各有所司，奴则专司采药。”女惨然曰：“然则姊为鬼乎？”曰：“何得仍为鬼也？”曰：“仙乎？”曰：“尚不得谓之仙，然羽化有时耳。顷闻子恸，想亦伤心人，曷告我颠末？”女洒泪缕陈，且哀哀乞拯。曰：“将若何？”曰：“姊姊不弃，收作泥中人，或亦可以分劳乎？”岫审度久之，曰：“且同归，哀于主，或有主仆分。若作子夏之门人小子，则吾岂敢！”</p>
<p>　　女喜，尾之行。落照坠崦嵫。林木幽深处忽现一宫殿，伟丽非常，中有美人数十辈，风裳月帔，皆非时世装。或倚树听泉，或秉拂趺坐，或调鹦鹉，或鼓凤凰，或小聚清谈，或独立遐瞩。岫曰：“此皆执事人也。”众见岫，争迎曰：“岫姊归何晏也？”岫笑曰：“偶然拾得一下界人，是有慧根而遭奇厄者。”遂代为陈述，且令女与众问讯，然后引谒公主，言所由来。女伏叩阶下，偷睨殿上，坐一黄裳美女子，侍立者即入门所见诸人。主启齿微粲曰：“来大好，且随阿岫小住，晨起采药，勿惰。”女叩谢已，即至岫室，寝同榻，食同案，亲爱若同胞。岫又私授健步丹药一粒，吞之，山行若飞。凡山川古迹，女问之，岫无不确凿以对。女由是更事之如傅，不敢目为姊妹行。居二年，另遣他婢来采药，命岫掌小琅环曲籍，女副之。鸿文宝笈，人世所无，朝夕研磨，岫更为之讲解，遂通内典，且习遁禽。其中有《剑诀》一册，最合己意，潜自演习。岫知之，笑曰：“妹将学妙手空空儿乎？”曰：“然。”曰：“妹有幽恨，学此恐非所宜也。然无神人授以秘宝，学亦不成，徒搅清课耳。”</p>
<p>　　一日，庭前木苓花开，灿烂如火。公主开樽赏宴，侍者各奏技，或管弦，或歌舞，或献书画；岫则以手采都梁香草为寿。女时立阶下，主顾之，笑曰：“女学士何绝无所长耶？”女应命而起，聚壁上长剑之雌雄者，揎袖舞翩翩，飘风疾雨，寒光逼人。公主正击节，忽一美人奔白：“程太夫人赍天符至！”公主起，更朝服，执笏焚香祗迓。岫私告女曰：“此东阳程婴母也。”旋见夫人跨鹤降于庭，公主匍匐，夫人宣云：“九霄灵宝天尊玉清帝王诏曰：下界前义帝女楚姑，生而婉淑静贞，殁更英烈惨孝，风云咤叱，青史留香；火焰销熔，红颜有泪。彼姬随骓逝，后号雉淫者，视姑之闺范，悬鸡凤乎！前敕姑为牧羊山神，又复感化其氓，精勤厥职，实无愧天潢之裔，忍久羁地祗之流。兹敕程安人亲来迓汝，升金阙，朝玉妃。谪满归真，勋高锡爵。忆投山木石，可怜精卫衔冤；看云程旌旗，聊代娲皇补恨。钦哉！”</p>
<p>　　主舞蹈谢恩讫，与夫人相见，叙寒暄。龙肝麟脯，洁膳款留。岫泫然告女曰：“吾辈侍主跸上升，妹尚凡体，奈何？然良晤亦正自不远，有数在耳。”女忽奉主唤入，谕曰：“子有仙骨，而性气未平，未敢授以大道。今且别矣，聊以一物相赠。”言已，袖出两白丸，令吞服，曰：“此剑丸也。顷因舞剑，故投其所好耳。然宜谨志，莫妄杀人。他日山阴道上，有跛足少年，负葫芦者，子婿也。功成，当重见我。”女方恋恋，主已策凤，程仍跨鹤，余皆乘锦禽；力士前驱，香风远引，霎时飞入空际。女仰瞩不见其影，回视宫殿全无，唯乱石流泉而已，大哭失声。</p>
<p>　　时滁阳牧高公，遣迎太夫人就养，道出于此，见女作道家装，哭于歧路。太夫人素仁慈，招致车前，殷殷详询。女跪以孑然无依，投亲失路为对。太夫人携之归，作赤脚小婢，周旋合度，处处得人怜，太夫人尤宠爱。其东邻白七姑者，亦寻夫至此，闻人云：“近同友人去塞外，遂流落此邑，乃佣于署。”女晤之，大惊喜，私询家事，白云：“姑去后，金关先乱于玉，继乱于禽，所有尽偿枭雉积逋，先尊人遗产荡然矣。不知近作何状。犹记出门时，见其所往来者，非人也。”女惨然流涕，坚乞勿漏言。会州牧以娇女下嫁于邻封某明府之子，彩舆鼓吹，甫逾清流关，忽驺从奔回，喘息曰：“中途遇盗，攫女公子入山巢矣。”一门窘急无计，忽曰饬役捕，忽曰回营剿。女闻之，抗声曰：“是皆非良策也。夫女子所重者，唯贞洁耳。若辗转逾一宵，虽湔以西江之水，已无及矣。”众曰：“然则奈何？”曰：“婢子不才，愿为一往。”言已，即如鸟之纵翼，忽不见。众愈惊骇，不知所云。</p>
<p>　　夜三更，新月挂树杪，金柝交鸣，众痴对若木偶。忽闻檐际有人云：“幸不辱命，迎得掌上珍珠还也。”旋即坠地，视之果女，且负女公子至。斯时，鸡犬不惊，漏甫三转。众围询之，女公子云：“贼之甫攫去也，闭置斗室，旋有男子至，意在逼奸，挡拒呼号，苦无死所。忽有白光一线，自窗隙入。凉飒然，视盗首已堕地，婢亦至，遽负于背，御风行，始生还耳。”众方知其为非常人，向殊昧于物色，大加敬礼。而女无骄矜态。</p>
<p>　　太夫人问所操何术，女不言，询再三，白七姑始述甚继母恶叔，虐逼入山之由，然究不省其术之神也。太夫人闻之，大不平，云：“儿之术，红线与隐娘也。蹈虎穴，攫凤雏，且易如反掌，更何难潜回故居，手刃此贼？”女曰：“如太夫人言，诚易事耳。然儿非若辈之凌逼，则不过以田舍妇终，何能有此薄技？且酬报之，何必定污吾刃。”太夫人益钦其容物。谋为作伐，意即妻其孙公子也。女知之，夜告白曰：“吾踪迹已露，难久居。然此处不日有盗警，危矣哉！”白问何以抵御，女自脱指上铁箭环授白，曰：“他日难及，姐以环遥投之，盗即获。”问何之，曰：“天涯海角耳。”问更有何嘱，曰：“姐姐遄回，烦照看先人之殡宫，感且不朽。”言已，抵足眠，清晨视之，杳矣。遍觅无迹，太夫人更悼叹，然无如何，久亦遂已。</p>
<p>　　白之夫，近亦从塞外回，道出于滁，夫妇会合，正欲辞旋。数夕，果有盗众，逾垣入内宅，短衣锦帕，持利刃，带假面具，四十余人。牧奉母潜仆媪宅，余皆藏匿。盗谋登楼肆搜括，白之夫，抽刃欲起，白急止之，曰：“吾有郁姑至宝，今夕可用矣。”如女言掷之，环之放光，如火焰下扑，又如猎网四面，尽覆诸盗，使不得出。白之夫辟门大呼，众役哄进，咸以黑索套颈如犬羊，而铁环亦竟杳然。</p>
<p>　　牧高坐堂皇，研讯云：“尔辈汹汹而来，何遽自缚？”曰：“小人等正拟拾阶以进，忽有火光自顶上落，即如身陷狱中，不容动一步。”再询，则知前夺女公子者，亦即若辈所为。问盗魁何人，众囚前伏，指三人泣曰：“吾辈皆赌博场中无赖子耳。为受伊等蛊惑，遂至此，复何言欤！”问三人何名，则一名郁玉生，一名王禽，尾一人名金关，盖女易男装者也。绳妓近绿林，近因窘故，再习故业耳。牧闻之，大骇。使白之夫妇睨之，云不诬。遂取供申详，然后斩于东市。白告归，牧奉母命，厚酬之。</p>
<p>　　后数年，牧辞官归闽，仆夫车马，行乱山中，方有戒心，忽见女作剑装，偕一跛足葫芦之男子，拜伏车前曰：“奴已嫁得婿，知夫人至，特来问太夫人安否。前途虽多伏莽，然儿已剪除之矣，请安轮前进，无怖也。”牧尚欲豁白，女遽致声珍重，化作彩云一线，冉冉向西去，跛足葫芦之男子亦杳。适太夫人后车继至，宰趋白所见，太夫人更惋惜浩叹不辍。</p>
<p>　　白夫妇归来安，以牧之所酬者，略营运，遂市田产，称小康。一夜，方闺中对酌，赏秋月，忽空际坠一物，声铿然，旋闻云际有女子声，曰：“吾毕岫芙也，奉楚姑差遣，省义帝陵，遇妹绿云，盛称贤伉俪，不负所托，烦顺路以不腆奉寄耳。”旋觉彩云东去，玉人无声。俯拾之，则彩袱包黄金二锭。遂诣郁翁媪之墓，盛加封植，清明寒食，夫妇具浆饭茶酒冥钱往墓，呼女名，哭而奠之，数十年无间断。</p>
<hr>

<p><center><font color="teal" size="+1">05 ‧ 樟柳神</font></center></p>

<p>　　张大眼者，催租隶也。一日五更起，贸贸入城完秋赋。时正酷暑，晨风清凉，行至秋稼湾，日渐上，热甚。路旁有人家，茅舍闭门，主犹酣寝。门外搭豆花棚，蔓延接髡柳，下有两石凳，颇洁净，露水犹湿，遂拭以布巾，就坐小歇，钻火吸烟。忽闻棚上有歌者，声啾啾如秋后知了吟，倾听之，歌曰：“郎在东来妾在西，少小两个不相离；自从接了媒红订，朝朝相遇把头低。低头莫碰豆花架，一碰露水湿郎衣。”大眼闻之，骇诧欲绝。周细讯，则一小木雕婴孩，粉面朱唇，目清眉秀，长二寸许，跃豆花上，笑容犹可掬也。然却为一缕头发系颈，扣棚隙苇叶上，不能逸。大眼心知其为樟柳神，必茅屋中有术人止宿，夕系于此吃露水耳。素审其灵妙，能报未来事，即断发擎腕中，戴笠西行。</p>
<p>　　将见城垣，腕中跃跃若不安，急珍藏于笠内，果安。旋小语曰：“张大眼，好大胆，来捉咱，一千铜钱三十板。”言之不辍。大眼心计完纳不亏，何至于笞责？听言如不闻。</p>
<p>　　甫进城，邑宰王公，适呵导出行香，见大眼心急足忙，疑为匪，呼从者执之伏地。问伊谁，大眼语钝滞，喘息流汗，不能达。宰怒曰：“非良善也，盍笞三十！”大眼伏街上大笑，宰问：“笞必痛，何反轩渠耶？”曰：“小人预知有三十板之厄，今果然，始笑耳。”宰婉讯之，大眼具述己为租隶，路得樟柳神，预告受杖等语，宰命以神献，大眼即于笠中，取出呈上。宰舆中详审，知有灵，立命赏给青蚨一竿，以慰其冤责。</p>
<p>　　宰由是听狱，必以神置帽中，坐堂皇，为两造预言曲直，如目睹。人争诵神明，比诸虚堂悬镜，无微不烛，而不知公帽中有樟柳神也。公卒后，为乡里城隍，甚灵。</p>
<p>　　懊侬氏曰：近有人亲往姑苏，从巫蛊家买一樟柳神而回，意可以未卜先知矣。讵神殊缄默，所报者无非鼠动鸡啼鸦噪等事，且夜伏枕畔，哓哓烦琐，搅梦不酣。及问以他事，稍有关系者，皆对以不知。私问何故，曰：“惧祸耳！”噫！鬼且惧祸，人可知矣！</p>
<hr>

<p><center><font color="teal" size="+1">06 ‧ 木孩童</font></center></p>

<p>　　诸妹子，不知何处人，少无赖，嗜饮好博，日渐困窘，乃以后庭诱市井儿与之游。年二十有五，色衰，人皆唾弃，而饮博如故。</p>
<p>　　无已，唯稍稍学穿窬。夏日戴草笠，行陇亩间，瞰禾苗深处，若有男女足微动，潜诣其侧，则果有野合者在焉，弃紫白罗纱衫裤于左，裸抱正浓。诸攫而胁之，男女咸起，欲遁，索衣不与，伏地哀泣。诸视其女颇有色，曰：“若肯与我依样云云，即与尔。”女不肯，男劝之，曰：“无奈何，姑从之，免播扬耳。”女含羞与合，男伺坐于侧，局促难堪。事讫，又胁其男曰：“尔太便宜，当罄腰橐与我作赌本，始与尔衣。”男云：“私约到此，实未携得分文，奈何？”既而凝思久之，曰：“仆虽无持赠，然有一处指君去，可得大财。”问何所，曰：“去此而南，林中有古精蓝，破废无住持。第入，瞰中殿，地有卵石数十枚，堆作一团，君即拾庙外累累者之一添其上，龛后僵卧，待少顷有十余男子来瓜分阿堵，君出数石，自有分。”诸曰：“诺。”掷衣与之，男女着而急窜，绕过古墓道，突不见。</p>
<p>　　趋入林，果有庙，果无僧众，而地果有石子。遂如其所说，卧而俟。及昏暗，有男子二人进庙，数石子得十二枚，讶曰：“何故多一石子？岂有新来不速之客乎？”旋又陆续数男子至，至皆豹头环眼，腰下横刀。先来者与客寒暄，且告以异，众曰：“吾辈已有十一，若添一佳宾，成阑干数矣，曷搜取？”诸自龛后倔然起，出与为礼。众曰：“子既来，缘也，曷同去打黑风？得财当分赠，然须订盟共生死。”诸曰：“诺，固所愿也。”乃于神前沥血为誓，祷拜讫，众有携来酒肴，团坐饱啖。众问诸曰：“此等生涯，子见惯乎？抑初学乎？”曰：“不敢欺，若逾墙钻穴，弟所优为，余非所知也。”曰：“如是亦佳。子到彼第，先入探虚实，启门户，随出伏暗处，防外来。”曰：“善。”</p>
<p>　　夜静，听村柝转三更，众曰：“是其时矣。”各执坚利，与诸以械，蜂拥鱼贯行，逾数叠岗阜，至一极大孤村，重扉严，灯火全无，而左右皆山岩水沼，绝少比邻，然舍宇鳞接，知为大家。众曰：“新来同盟，可先入瞰之。”</p>
<p>　　诸乃逾数重垣，直达内寝，各室皆黑，唯西厢窗牖时露灯光，鹭伏蛇行，以唾湿窗上纸，微破，睨之。一四十岁半老佳人，高坐床第，摇招凉；一二十余岁佳人，着轻碧纱裤裆，对镜匀铅粉，卸晚妆；一十七岁小女子，发垂垂，尤艳绝。三人皆弱不胜衣，临风欲化者。小女子抱小孩童尺许，白如雪，莹如玉，呱呱啼不辍。女子且弄且怨曰：“连曰阿官甚不乖，夜深犹呱呱不肯睡。”对镜人笑曰：“渠是姑姑娇惯，埋怨谁耶？”床上人曰：“将阿官来与我。”果送至床上，老幼共调笑。对镜人忽唏嘘，曰：“莲姑莫怨阿官，令伯仲至今不归，险不教你两嫂嫂孤寂煞。幸有襁褓物斗笑耍也。”床上人曰：“莲姑，两哥哥不在家，莫贪耍，忘却门户。”小女子笑曰：“妹子痴耶？深野孤村，妹时时怕有贼觑。夕照衔山时，已重重门闭矣。”对镜人曰：“倘有恶人来，我妯娌落得一死，未免苦妹及阿官耳。”女子急摇手，曰：“莫道莫道，嫂何必故作险语，令人怕。约再迟二三日，大哥纵耽延，二哥亦断无不遄回也。灯花结如红豆子，有征验矣。”床上人曰：“小妮子，只记得二哥，不想念大哥耶？今夕，盍仍是三人同榻，俾胆子稍壮。”女子笑曰：“二嫂嫂睡态不雅相，动辄翘纤足压人肩头。”对镜人妆亦竟，笑骂移时，掩关移灯，遂下帷同寝，长者鼾声渐酣，孩童啼声亦止。</p>
<p>　　诸窥瞰多时，心喜，急循厅事出，欲拔关，则门皆暗闩，机键牢固，无已，仍逾垣出，缕述所以。众亦喜，遂嘱诸在外，各皆登屋诣内，飞行鸳瓦上，曲折数道，视灯光，耸身跃落，伏诸窥处窥之，果闻床上有妇孺酣眠声。满屋箱箧，扃甚丰。雌物无能，藐忽放胆，拔刀破窗入，灯光大明。掀帐视之，则空无一人；举箱箧启之，皆空无一物。遍屋穷搜，绝无人迹。知有变，仍跃登屋，甫过楼角，则先行者无故堕地死；陆续进者二人亦然。其余见楼角有刀光，急转而之北，视下有小圃，拟自彼处遁。突屋后飞出一人，乃对镜人也，手起刀落，连歼者又五人，仅剩其四；茫茫无所之，大呼跃落庭院，则年长者，已自后刀落，断其首矣。</p>
<p>　　诸在外痴守，至东方将白，而众仍不出，听之亦无声息，意众俱得采，各拥妇眠，满腹妒念，登墙外高树潜窥，则众皆身首异处，无一完躯。大惊而下，欲进不敢，欲退又以同盟之谊不忍，乃潜伏草堆中，姑窥其变。少顷日出，闻小女子启庄门，两妇人亦均出外，四望笑曰：“恶贼无故来送死，又欲累老娘亲手葬，渠好侥幸也！”小女子问：“葬何处？”或曰水边，或曰柳林下，商量多时，遂定为南岗头。小女子果携锄先去，两妇人陆续抬尸出，血涔涔，染畦町。诸心惨然。及见其抬尽，心计娘子军全在野田，室内尚有婴儿，何不潜入杀却，为同盟报仇。意决，乃逾垣入，拾地上刀，奔进绣闼，视儿尚仰卧，劓息咻咻，遽挥以刀，竟两段矣；讵声如破柝，视之，盖木头雕成也。大惊，欲反遁，突一白发老妪，龙钟非常，以杖支门，问：“子何来？敢入人家闺阁，且杀人家孩童乎？”藐其老，甫拟以刃，妪笑曰：“子欺我衰迈耶？若以杖击汝，终非好手。”骈二指击诸肩，痛如中斧质，不觉伏地哀号。视妪后，又立一婢，抱孩童来，方是昨宵英物。两妇携姑旋归，妪婢争告之，妇曰：“噫！如此物事，亦学作贼，真辱抹煞人！汝在草堆中，贼瞳灼灼，以我未曾寓目耶？姑念汝为手足报仇，尚有义气，免污吾刃，且就缧绁，俟吾夫回，再发落汝！”言已，婢付孩于小女子，出黑索，绾诸颈，若牵犬羊。扃之斗室，日与两餐，颇甘旨，尚无苦。</p>
<p>　　至三日，忽闻女子喜曰：“大哥二哥回矣！”又闻妇笑曰：“郎君又携得妹夫回矣！”旋闻男子劳妇与妹曰：“吾兄弟远游，子等杀得好贼！”言已，均轩渠，一家宴燕，笙管嗷嘈，中夜方止。</p>
<p>　　次日，始闻大郎坐中堂，命婢引诸出，伏阶下，若囚之就决者，觳觫非常。潜视堂上三人，皆冠玉美男子，唯大郎有须，詈曰：“吾道谁，原是市上无赖诸妹子耶？前宵之举，罪不在子，但不应图灭人后，此等便非丈夫，宜其雄而雌也。且吾友盗邻妇野合，干尔何事？尔胁淫其偶，又诈取其金。此等恶顽童，宇宙间真一刻容不得！”言已，掷刀下，令自死，诸哀叩不已，满堂皆失笑，二郎曰：“姑贷尔命。”喝左右健儿，且成就渠，作留半释迦，众曰：“然。”两健儿果缚诸于柱，出薄刃如纸，脱布裤，宫之；血淋漓满地，昏而复苏，健儿笑敷以药，痛顿止，大郎笑曰：“这般方成个妹子也。”掷数金与之，立命人送出村。踯躅田间，旋走旋歇，两日始回旧处。见日前所遇男妇，遥遥视之笑。诸愤极，拾地下卵石投之，两人皆化作白狐窜去。</p>
<p>　　年余，里之人家被盗窃，闻于官，诸潜告捕役，会同营弁百余人，重至旧处，则村舍全无，荒烟零落，众于草中拾一木雕孩童，诸见木上有伊旧斫刀痕仍如故云。</p>
<p>　　懊侬氏曰：以盗杀贼，所谓以豹狼而戮枭獍者也。使诸妹子，若非同盟一念之义，又安得获保首领，仅为天疴已乎？龙阳小儿，身有淫具，本无用之物；二郎刑罚，可谓当矣。</p>
<hr>

<p><center><font color="teal" size="+1">07 ‧ 古剑铁</font></center></p>

<p>　　篆刻家，牙石竹根，无不捉刀，唯玉章坚硬，辄见之生畏。或曰：“蟾蜍肪涂之，软如蜡。金刚石钻之，烂如泥。”试之，均不验。</p>
<p>　　歙有方生雪蓬，刀法得家传，然刻玉，亦深恨不能得利器。偶游扬州，市上见骨董家有古铁一方，苔花斑剥，隐有篆文，较以秦尺，长五寸许，宽一寸许，知为古物，悄以青蚨二百，购之归。试削磷玉，纷纷落，然笨拙无锋芒规角，不能刻。悬针趸尾，就石磨砺，石损而铁无恙。送诸冶师，改铁笔，熔炉中三日，如红莲花瓣，取出火，即坚，不能剖，不能卷。遍询冶师，皆不知其原与诀。</p>
<p>　　旋游苏台，访之久，闻人云：“余杭西湖边有仲叟，世传铸刀剑，或有秘密法。”生访之，果有叟，须眉如霜雪，温雅若儒生。以铁示之，并告以故，求玉成。叟曰：“不意垂暮年，尚能寓眼，眼福不浅哉！”曰：“是究何物？”曰：“此昆吾古剑头也。仆之祖若父曾言之，而未能见。仆马齿加长，见仅第一次。成就自有法，然工值须朱提二百金方可。”生以值太昂，出三十金，不可，再加一倍，仍不可，笑曰：“此宝物也，五金之精，凝结于此。又入土久，得山川秀，已通灵；炼得法，可得铁笔三枝，不假雕琢，一镌石，较之泛常钢器已无敌，二镌铜铁之属，三镌晶玉之属，如刀斫木，其指挥如意，真无上品；售一即千金，区区工值，尚以为昂乎？”生怒携之去。曰：“郎君莫错过，仆衰老，将就木，倘过此，则茫茫天壤，永无能辨者。其负此宝物乎！”生不听，竟去，奔驰三年，迄无一遇，不得已，仍往觅叟，愿如数为酬。叟曰：“郎君既去，又何必来？论倔强，当见绝。然仆欲为人间多一宝，盍先以金来，明晨坐视，炊许时即成。”生晨即携金往，先兑与叟，叟邀生坐肆门品茶，童子开炉，炎炎甚炽，叟亦坐，与生闲话。倏一女丐来，污秽非常，面垢盈掬。叟呼丐坐矮几上，酬青蚨二百，愿代为栉发。丐得钱，亦不问云何，听之。叟高坐，袖出小梳，为丐栉之。发垢已两捧，遣丐去。旋又呼别丐，如法为之，垢更多。已乃对炉端坐，口喃喃若勒勒者多时，涂垢于铁，就火灼，灼复涂，涂复灼，如是十余次，垢尽矣，铁忽放五色光，蓦作奇响。视之，已判为三，端正条直，取出，略锻炼，即为镌文；一曰“切玉”，二曰“断金”，三曰“镌云”。又出红石如玛瑙，磨须臾，即湛湛如碧芙蓉，利刃也。叟拂拭付生，曰：“愿郎君世世珍藏，勿堕勿弃。”</p>
<p>　　生携归，急试玉之至老者，无坚不入。遂仍返竹西，日卖篆玉章，一字银一两，索刻者户外履常满，由此大富。惜咸丰三年，匪至城陷，生且不知何所归矣。</p>
<p>　　懊侬氏曰：炊米之杪，断戟同沉；绕指之柔，敝帚谁惜。天下不完之物，岂尽废材耶？要在无正法眼藏耳。噫！薛烛不逢，张华已渺；茫茫天壤，知己何人！</p>
<hr>

<p><center><font color="teal" size="+1">08 ‧ 痴兰院主</font></center></p>

<p>　　诗臣既述朱君还魂事，又述其妹朱贞女生死本末，尤足艳称。朱本巨族，其尊人负郭觅幽境，筑别墅，供吟啸。花草甚夥，牡丹一株，姚黄也，称巨擘，而兰尤富焉。园丁谷姓，其妇盆婆子，同任灌溉劳。花时游屐往来，藉卖苦茗，博蝇头利。兰之种，素心者为上，紫心者次之，并蒂者尤不数数见。墅中素心者仅蓄一本，夙珍爱。是年风光乍转，奇馨胜常。忽一夕，紫者咸化为素，又本本皆作并蒂，若夫妻蕙。三四日，旋复本质，而封姨肆虐，落英满阶。盆婆子亦有爱花癖，往告主人，意似惋惜。</p>
<p>　　一夕，自邻村社饮回，扶醉踏月，经短墙外，闻墅中有女子言笑声，偷瞰之，则倚石坐者，为黄帔美妇人；席苔坐者，为缟衣美女子；左右侍者娇鬟三四辈，语细不可辨。忽闻妇曰：“小妮子弄狡狯，无怪封家婢妒欲死。”女笑曰：“儿本太憨生，偶为诸姐妹袒衷曲，不意遭奇虐，近亦自悔恨。”妇曰：“儿过矣，颠倒生物，上帝所忌，况自家形骸乎？然则封家婢饶舌，奈何？”女子闻之，掩袖汛澜，不欢而散。婆子归告其夫，皆不解，由是时伺于墙外，冀穷底蕴。然仙踪杳矣。一夕正夜绩，忽闻墅中有丝竹声，泣别声，走觇之，则遥见黄帔妇，手白玉斝，斟清泉，灌素心，祝曰：“汝不自，过炫露，果为封氏劾，往堕闺秀情痴劫。当于十六年后，早证果，勿迷本性也。”祝已，洒涕不已，诸婢劝慰，始含泪入牡丹花丛，不见。婆子惊，翌告于朱之夫人，则正于昨日生一女公子，梦兰而诞，彼此互述，始审生女之为素心后身，遂名曰纫兰。夫人生子四女二，纫兰行五，人呼五姑，为父母所钟爱。</p>
<p>　　明年，尊人茂才公捐馆，母夫人自坐丝幔，即教子女。纫兰幼颖敏，貌丽性贞，学绣之余好吟咏。夫人每语人曰：“此吾家女学士也，潇湘入梦，巾帼谪仙，惜尔翁不克见其咏絮才，为可悲耳。”女偶咏秋海棠，自云：“秋雨又秋风，苔阴瘦一丛。如何人不寐，泪洒可怜红。”母闻之，不怿曰：“是儿何语出不祥？”遂藏其卷册翰墨，专督女红，不容习咕哔。女虽遵慈训，但往往倚窗调鹦鹉，卷帘放归燕，临水数游鱼，口常喃喃，偷聆之，皆绝妙好词也。顾性最好兰，见兰又娇啼不辍；墅之素心者，自女设后，即顿萎。盆婆子护以竹栏，仍勤浇灌，冀再萌耳。七岁时，早许字成都守张公子，本与女为中表兄妹行，两小无猜，曾共梨枣。至十岁时，即走匿不面。公子素羸弱，随任之蜀，鲤鱼音断。又六年，女忽持斋，朝夕稽首拜大士像，讽《心经》。母询何意，则泪涔涔焉。</p>
<p>　　时正早春，半窗旭日，女拥绣被不起，泪雨湿枕簟几满。婢白于母，询之呜咽，曰：“儿不孝，将长辞阿母，负教育恩矣。幸有兄妹在，愿母勉加餐，勿以薄命女为念。”母悲曰：“儿何出此言？”泣曰：“儿昨梦张郎来，掷枯兰一枝于地，再拜辞出。儿知其必赴修文矣。”母素审公子病，闻女言，心若割，勉慰之，而女由是竟毁妆，食顿减。月余，蜀中噩耗至，公子果死。母背女哭，秘不使闻。</p>
<p>　　女忽晨起，对镜理妆，问婢曰：“盆婆子来乎？”曰：“未。”又问：“墅中素心兰再生乎？”曰：“不知。”问：“亭畔黄牡丹无恙乎？”曰：“无恙。”既而解颐，曰：“来处来，去处去，自家苦问讯，诚恐封姨笑人。”旋又悲涕，曰：“悔不听姚夫人语，一至于此。”</p>
<p>　　婢见其或哭或啼，状类颠，急白夫人，偕兄妹至，女笑曰：“偶与婢子嬉耳，何遽惊高堂？”言已，举止如故，防遂渐疏。然每夕则扶病挑灯，缮诗稿，成一帙，题曰《别鹄吟》。稿成，泣拜其母，曰：“乞以此卷寄巴蜀，焚亡者灵前，以当同穴。”时盆婆子不知也，忽见已萎之素心，顿发旧丛，含苞怒放，香更袭人。</p>
<p>　　是夜，又闻弦管呕哑，人马杂。启双柴，则见灯火若城，旌旗如云，侍从策花骢，皆古装，拥一采舆，冉冉门外过，舆中丽人，五姑纫兰也。婆子遽挽舆，呼曰：“五姑将焉往？”卤薄怒，欲加鞭笞，女曰：“莫惊他，此吾守园人。然汝来大好，烦寄语高堂，云我赴诏为天上痴兰院主，脱去三尘，毫无苦趣。姚夫人尚不及我贵。可请我母减哀思。”言已，车马如飞，倏忽不见。香风习习，彩云纷纷。明日婆子来，见张夫人，始知五姑已于昨宵化去。至今《别鹄吟》一稿，士女传诵，价重鸡林。人第赏其词章之工，初不知其节操之贞，与生死之颠末。花耶人耶？仙乎仙乎！”</p>
<hr>

<p><center><font color="teal" size="+1">09 ‧ 沉香街</font></center></p>

<p>　　江南通衢，有街名曰沉香。询土人以命名之义，云富家子，金姓名不换，蜀人，美丰姿，财雄于乡。年二十，偶阅画图，慕江南风土之美，金粉之丽，山川之秀，遂挟重资学贾。偶游于此街，经桃花门巷，忽一荔枝壳堕肩头，仰视之，珠帘绣阁，一美女子凭拦，顾之微笑，访而知为娼家，乃第十三女素娇也。钗光鬓影，魄荡神迷，遂入院。女笑迓之，肃入己之绣闼，别有洞天，茶铛沸鼎，香髜棋枰，弦索互弄，铮铮然。生惑之，几不知身之所在。旋即开筵，酒肴精绝，雏姬五六辈来，互相侑殇，或素之姐，或素之妹，叠媚之。生微吟“除却巫山不是云”句，众遂哄散。</p>
<p>　　酒阑人静，解衣入帷，素出十洲春册，照谱为之，魂更销矣。由是遂假馆素娇家，不复事贸易。资耗尽，素忧之，生曰：“卿无忧，吾家虽不及邓尉石崇，然西蜀亦著名富室也。我以贸易为游戏耳。盍暂归，取重资，当访天台。”素涕泣曰：“妾已委身事郎，誓不再作章台柳，但恐瓜期届而郎断尾生信，奈何？”生誓以天日，曰：“剑欲会，镜欲圆，请留一信物，以当左券。”生笑曰：“小生囊橐，尽入卿家，更有何长物可赠？”素曰：“请凿一齿，以昭践齿之约。”生怯痛，素即娇啼，曰：“郎非真爱妾者。”生恐拂其意，即忍痛与之；素喜，藏诸妆台。治酒饯行，谆谆订婚嫁，临别啼哭，生衣袖尽为素泪湿透，生亦泣。榜人催再四，始判袂去。</p>
<p>　　归则出资，盛备青庐洞房所需者，费二万金，将买舟往迎桃叶。友人劝诫曰：“钱树子，多不义，所以恋恋者，为有刘濞钱，非为潘安貌也。”生不信，卒治任往。巴峡下流，匝月即到，甫登岸，猛忆友人言，未卜素娇之意诚否。遂敝衣囚面，携筐持竿，诈为乞丐，诣素家。</p>
<p>　　素方坐大贾怀中，持爵劝饮，蓦见生，若不识，詈妪曰：“姆姆，病盲耶？若不驱出，便嗾狗龅胫股，无悔也！”妪果持杖逐之。生哀呼曰：“姐姐莫打，我金不换也！”妪与素审之确，问何一寒至此。以途中遇盗对，素问：“尔至此，尚欲何为？”曰：“来践卿约耳。”素笑曰：“我金玉锦绣中，尚三日两日病，能为丐人妇耶？请君归休，勿妄想！”生遂哀哭曰：“明知婚媾难，但不久填沟壑，乞卿垂怜，赐一殓具费耳。”素冷笑曰：“几见勾栏门，化作施材局，恐市上木空矣。”生又蹙额曰：“小生两日无一餐，腹鸣若雷，乞卿赐一饭，俾作饱鬼，瞑目耳。”素不应，妪意若怜，以剩羹杂饭，贮破窑器，折秭与之食。生且吃且请，曰：“约既毁，小生一齿，须见还也。”素命妪捧巨箧出，其中人齿列贝，若货假药者。生大怒，掷器拂袖去，将履阈，闻素在内大粲曰：“花郎好性气！”</p>
<p>　　明日，尽携所带，命人陆续扛至素家门首，绣裳珠履不计外，中有沉香床，穷极雕镂，费数千金，纵火焚之，烈烟亘天，香闻十里。素闻之，遂自缢。妪哀生，生转厚瘗之。噫！荥阳生岂少也哉？世无李娃，幸勿浪作坠鞭人耳！</p>
<p>　　又闻姑苏曾有一娼，名香侬，居通衢，朱门洞辟，墙悬虎牌，门首粘示条，屏缝缄丹封，蛇鞭雉帽，赫赫炫人。司阍者庞然坐视，耽耽如罗刹。香侬小有才，凡佳客到门，必坐与司阍者语良久，询明来历，然后具禀，禀云：“敬禀姑娘妆次：敬禀者，顷有贵客，貌比潘安，富同陆贾；身有衣而楚楚，家有粟而陈陈。面同李貌之柔，货定张驴之大。请添树上钱，勿韫椟中玉。乞伏照验施行，准赏云雨，曷胜恩戴。”云云。须臾掷出批云：“据禀已悉，细勘来人，貌既不扬，衣又不华，钱必不多，不准。云云。该毛勿得妄渎，此檄。”</p>
<p>　　懊侬氏曰：娼家钱树子，认钱不认人，此故态也，何足奇。所奇者，金家郎，迢迢巴蜀，垂到姑苏，忽然醒悟。饥来驱我，得卿卿数言，能令千古有情人，怜香惜玉之心，一齐灰死。当其拉杂摧烧时，想诸天菩萨，闻香而来，必合掌而作诵曰：“苦海无边，回头是岸，登徒之流，大家来看。噫！火中烧出青莲花，败子回头金不换。</p>
<hr>

<p><center><font color="teal" size="+1">10 ‧ 小癞子</font></center></p>

<p>　　今有人焉，于光天化日之中，九陌通衢之地，公然攫财物，使行道者耳如不闻，目如不见者，谁欤？即北之剪绺，南之扒儿手也。</p>
<p>　　扬州东关，有小癞子，尤称巨擘。其先癞母，本习猴婆技者。癞之父操此术游江湖间，遇猴婆莫逆，遂成夫妇，而生小癞子。年十五六，其父母已饱食暖衣，称小康焉，出资送小癞子就村傅读，俾改业。而癞性最敏，咿唔之暇，辄习弄好身手，恐坠箕裘。一日，二老寿花甲，座客方称觞祝嘏，癞子遽跪请仍习父业。父唏嘘曰：“儿能象贤，原大好事；然习则易，精则难。所谓精者，如承丈人之蜩，如运郢人之斧，如射甘蝇之箭；胸有成竹，目无全牛；游戏出之，俯拾即是；所谓如与可画竹，兔起鹘落，少纵即逝者也。否则带水拖泥，动遭诟辱，捉将官里去，一般断送头皮，危如何乎！业此者，炼目炼心炼手，以我之目，视彼之目；以我之心，印彼之心；以我之手，扒彼之手。彼钝而我灵，彼劳而我逸，彼垂而我起，犹下乘也。俟其灵而我故钝，俟其逸而我故劳，俟其起而我故垂，犹中乘也。灵即应之以灵，逸即应之以逸，起即应之以起，始为无乘。汝未习传灯，妄思跨灶，轻举妄动，岂不贻老父忧乎？”曰：“儿已习之矣，请大人面试可否，然后出门攘行人。”父尚犹夷，众极怂恿，癞更自夸，父曰：“姑试之。”二老登厅侧小楼，凭栏下顾，呼癞子，使赚之下，癞子故摇短发，作徘徊状，告众曰：“由高自卑，诚非易事。若二老下堂阶，吾赚之登绝顶，尚易如反掌，况区区一楼乎？”父闻之，即拾级下，曰：“是依样也，盍赚老人上楼？”癞子再拜曰：“即赚下矣，更何上焉？”父母与众均大笑，赏其灵妙。叠试，均有巧思，遂任伊所为，日获甚夥。</p>
<p>　　时有盐商江某，老而淫，婢妾外，更广集大脚仙，荐枕席。一日，鲜衣便服，小坐肆门，眺瞩往来，瀹茗为乐。小癞子嬉戏肆前，见江某，遽鞠躬问安否？江笑骂曰：“秃贼两目如椒，垂涎吾手中物耶？”癞子连称不敢，然亦不去。适肆中执事人看元宝，江笑擎一宝，语癞子曰：“吾夙谂汝神通，大元宝置案头，吾坐守之，众目瞰之，尔能炊许时，公然攫宝去，使吾与众皆不知，即以宝赏汝。否则再致吾门，当以大杖敲折狗胫股！”癞子笑称不敢，江又言之，癞子略凝视，遽屈膝仰首，曰：“公真慷慨，惠赐小人耶？”“诚然。”曰：“如是当预谢赏。”言已，即去无迹。江端坐，目时顾宝。忽一妖艳大脚仙，年甫十六七，内着绮罗，外罩布素；满头花朵，云鬓堆鸦；裙下莲船，崭新花履；上身衣雪青比甲，扎月白绣花汗巾；挟柳筐，内承麦面斗许，飘飘从东来，粉汗浸淫，樱口喃喃，若深怨柳斗之重。至门首，见江翁抚案坐，故止步笑曰：“且小憩片时，量午餐汤饼，尚不过迟。”旋有数妇人，陆续过门，问女曰：“巧姐竟亲执其劳耶？不怕闪坏嫩腰肢，累主人心痛？”女怨曰：“无奈何，阿六官忽思啖汤饼，所幸大脚能走，那怕踏破多子街。”江瞰其冶容，已神迷；又闻其娇语，更心动。情不自禁，遽问曰：“小大姐，尔主人谁耶？”女敛笑正色曰：“兜兜巷东首罗大官也。”江曰：“此吾之至戚，何绝未曾一见子？”女笑曰：“妇记曾识翁面，但不知姓名。翁贵人，能有下眼觑贱婢？”翁谦逊渐入谑浪，女不怒，唯含笑小酬应。翁令其辞罗就彼，女似许可，旋问曰：“翁痴耶？坐守元宝，将以炫路人耶？”曰：“非也。”遂曲折道与小癞子相赌之由，女嗤然一笑，曰：“翁莫斗人耍，是必假宝。若真矣，翁即富，何肯以之作孤注？”翁极言其真，举宝使女自鉴。女果倚案捧宝审视，翁笑曰：“此吾家所最夥者，汝若肯来，何愁无十数枚？”女大笑，失手误坠柳斗面中，失色曰：“殆矣！”急从面中捧出，取袖中罗帕拂拭，而后置翁前，曰：“幸不跌伤，然奴几惊破胆矣。”翁曰：“痴妮子，几见有元宝跌损者乎？”女曰：“贪看元宝，憩此多时，恐六官又着急，奴去休！”言已，匆匆挟筐向西去。翁方与众月旦女貌若何，言辞若何，衣饰又若何。小癞子忽含笑来，径诣翁前，伏地拜谢厚贶。曰：“我元宝具在也。”曰：“翁宝已化为铅矣，真宝已蒙赐，呈小人父母储箧之固。”翁细审案头灿灿者，果为铅铸，惊询何术，曰：“顷来尤物，乃小人之妻，与翁喋喋时，已由面中更换去矣。”翁始恍然，干笑曰：“便宜煞秃贼！”</p>
<p>　　至咸丰四年，粤匪陷扬时，小癞子之父母已逝，妻与妹均送至乡间。癞一身，时至城中侦虚实，每拟乘隙刺杨秀清，不果。富家眷属，多藉癞子奇计赚出。审杨贼左右有大半三江人，遍结纳，坚订里应外合之计。出设大营，详告营主，当事者不深信，叱出；再欲有言，即将传令斩秃颅。癞惊逸，仰天大哭曰：“吾幼不肖，学做扒儿手，今老矣，思捐躯粉骨以报国家，奈其说不行，尚有颜面与若辈共生活乎？”遂挈家远窜，不知所终。</p>
<hr>

<p><center><font color="teal" size="+1">11 ‧ 嵇耸殁为文信国公冥幕</font></center></p>

<p>　　按《宋鉴》，恭宗时，陈宜中因柳岳还，复奏遣宗正少卿陆秀夫、吕师孟等同囊加歹使元军，求称侄纳币，不从，则称侄孙。秀夫等见伯颜于平江，伯颜不许。宜中乃白太后，奉表求封为小国，太后从之。直学士院高应松不肯草表，改命京局官刘裒然为之。岳等至高邮稽家庄，为义民稽耸所杀。夫耸，一民耳，其忠愤果敢如此。吾邑北乡临大湖，有城门乡，土人云：即宋之长天关，至今名为小关。城垣廨署，基址犹存。隔湖三四里，宛在水中央，有生聚百家，即稽家庄。众稽所居，耸之子孙也。足征宋时此处尚有陆路可通，是必柳岳过江，由真至长，由长往邮，道出稽庄，始为耸杀耳。</p>
<p>　　尤奇者，前明枢密院罗万象，清鲠不阿，正笏垂绅有大度，曾为天长宰，政绩甚夥，乡人爱之如慈母。鼎革后，隐于城门乡，自号湖滨旅舍。黄冠草履，陇亩经行，田衣泥屐辈见而忘其为旧令尹也。公犹劝植农桑，教义学子弟。忽一夕，梦一青衣来招，曰：“主人传语，奉迓玉趾。”随之行，入一朱门，殿宇伟丽。主人出，揖而就坐。视其貌，如王者，绿袍珠履，须髯飘飘，谓公曰：“吾血食于此，庙中签诗俚俗鄙恶，真牧竖子语。敬知先生一代才人，衙官屈宋，敢乞赐以珠玉，为冥冥增辉。”公诺，载拜退。逾阈惊寤，以为梦幻无恁，不甚信。明日，又入梦，王者诿尤谆切。醒异之。偶游关之城隍庙，庭阶曲折，依稀梦游，视壁上签诗果俚，然公究素慕王阳明理学，不以此为事。是夕假寐，梦两侍来，状如古之虞候，招公曰：“速去速去！主人候久矣！”公若疾趋随之行，视殿上仍前王者，色甚怒，曰：“何吝才！是区区者，尚欲效《东》《西》赋，研之十年耶？”责让严厉。公再拜曰：“鄙人鲁拙机滞，忧患膺心，乱离亡命，风雅事久已抛却。然既承隆委，敢自讳其拙耶？容即拟稿求教。”王者色犹怒。旁有冠带客，修髯面白晰，若幕宾状，代公缓颊甚殷。色始霁，即命送公出。拱而别，遂问客乡贯姓氏，曰：“宋之杀降表者，即某是也。对湖大村落，习耕读者，皆某之子孙。”问王者何人，曰：“噤声！”以指划公腕，书曰：“文山相国。”公惊醒，盥沐作诗三十首，清丽缠绵，温柔敦厚，缮稿焚之神前，而后书木悬之壁，自叙甚详。并云：“文山先生与其客杜浒等亡入真州，苗再成绐之出，抵扬，四鼓矣。问候门者，曰：‘制司下令，捕文丞相。’先生穷促无策，素闻稽名，乃反驭访稽。稽迎之于家，事之甚谨，因而慷慨泣下。散家资，招健丁，复遣其子与客伴送文山先生至泰州，航海达闽。”生前道经于此，殁即为此乡之神，亦理之不可解者。至稽公殁为先生幕中客，岂非订生死交欤？</p>
<p>　　前曾游庙堂，悚然瞻仰，中殿肖信国公像，少偏肖儒衣冠者，正襟危坐，英风侠骨，凛凛如生，即稽公像也。闻之土人云：“罗公卒于是乡，葬长亭，四围多孤冢，泛泛若水上凫。”余时拟出资为公加封植，立崇碑，叙其事，且肖像于信国右，宛与稽公对峙，血食千秋。惜阮囊依旧，奈何？</p>
<p>　　懊侬氏曰：由宋末至明末，相隔垂四百余年。文公生为河岳，殁为日星，何尚拳拳于弹丸小邑哉？读其诗集，《过稽庄》句云：“小泊稽庄月正弦，庄官惊问是何船？今朝哨马湾头出，又在青山大路边。”当其亡命流离，犹自吟咏自如，良由襟怀朗然，故能定静若此。罗公以枢密之伟望，隐稽公之故居，作野老之哀音，荷忠魂之隆委，所谓声气相通者非欤？罗公宰吾乡时，曾诣汊涧大觉寺拈香，甫履寺阈，愕然以惊，恍然若悟，预问寺中廊舍联额，语无不符。盖公之前身，为寺之住持僧也。因题其额曰：“相看在此。”由是观之，如三君子者，可鼎足而不愧乎神。</p>
<hr>

<p><center><font color="teal" size="+1">12 ‧ 丧事演剧</font></center></p>

<p>　　某邑某宦，以进士宰于粤，迎养尊甫某翁。翁殁，宦扶榇回乡里。时伊伯叔均科甲，作显官，势甚炽。故灵之回也，盛夸耀，驺从卤薄排列长三里。里之绅衿无老稚，咸公服出城迎。</p>
<p>　　次日领拜，夜夕行招魂礼。衔牌伞盖，魂轿香亭，悉假城隍出巡灯会上五色琉璃者易字为之。而各家又出两明角灯，挑诸竿，遣仆持之前驱；龙虎狮象灯，又杂出于卤薄中；火树银花，远望若火城。名为招魂，实则张灯。鼓乐喧阗，冠钗云集，自宵达旦，缓缓绕街行。各家又设祭筵，摆供献，金玉花草，异宝奇珍，香风扑鼻。魂轿到门，主人拜，宦答拜，拜已，优伶唱戏文，以媚亡者，名曰献曲。</p>
<p>　　正哗乱间，突一某茂才盛服挤堕路旁厕，几没顶上，大呼救，人援之出，臭味差池矣。一市大哗，友方掩鼻慰藉，而茂才顾仆干急，曰：“愚才！速取冠带来，这一跪三叩礼，是万不能少者。”友有旁观冷眼者。唯闻鼓吹声，人马杂沓声，孝子假哭声，僧道梵呗声，步履声，茂才着急声，友人慰劳声，路人相戒声，声有不同。</p>
<p>　　迎归，悬太翁像于后堂，客与主人下及执事奴仆，均掷去白衣冠，更吉服，抚掌欢跃，曰：“太翁归也！”开筵款客，堂下演剧，须臾五色脸登场，金鼓大震，客有题其额云：“吊者大悦，”联云：“吊者在门，贺者在室；哀不可过，乐不可支。”</p>
<hr>

<p><center><font color="teal" size="+1">13 ‧ 谷於菟</font></center></p>

<p>　　明季青鲁山中，尝有虎患。有山家小女子，年十二，携斧入山，采樵以助炊。偶失足，坠山谷中，下皆叶，得不死。然上视壁立百余仞，无阶梯，高声呼救，继以哀泣，终无应者。女视东壁有洞，内空阔，若夏屋，伏两乳虎，驯若猫犬。女至虎窟，愈怖，知必死，乐与乳虎嬉。夕照坠崦嵫，腥风突起，虎母归，见女始大惊，继见女抱乳虎于怀，嘻嘻了无怖。又瞠目良久，即坐引乳虎哺。哺已，将眠，女叩拜曰：“儿蒙大王怜我，不杀我，尚能分乳救我饥乎？”虎凝思，又良久，颔首若肯。女即逡巡就虎食，倦即眠虎颔下。明晨，虎母舐乳虎，兼以舌轻舐女面，然后跃出。至晚归，衔果饵置女侧。女笑舞，虎母意亦甚乐。</p>
<p>　　月余，乳虎渐长成，虎母遽负之出洞。女大嚎，虎俯瞰，又良久，重复跃下，负女于背，一跃而升高处，女于斯时庆再生也。虎引女至通衢，女拜辞，虎犹回顾频频而复去。</p>
<p>　　女抵家，见翁媪方手之舞之，足之蹈之，历历述遇虎得生状，翁媪曰：“嘻！安有遇虎反生者耶？是必为虎食，死为伥，归惑人，将引全家葬虎腹。此伥为厉也，岂得为吾女！”女号哭再三，辩莫能白，因闭之室，不与以餐，女转饿将毙，号救亦无应者，力竭声嘶，待毙而已。</p>
<p>　　翁媪夜同梦一黄衣婆子来，怒目视曰：“汝女即吾女也，若饿毙，当杀汝一家！”惊醒，觉怒吼声犹震林木间也。至是始释女囚。女自服虎乳，长而貌益艳，有勇力，少年将军某，闻而聘之，屡屡助战功，封夫人。</p>
<p>　　懊侬氏曰：女不死于虎，几死于骨肉，可为奇矣。嗟乎！古之孤臣孽子，血凝赐剑，祸伏寝门。山鬼朝游，岸有行吟之客；妖狐夜泣，庭有待罪之人。沉郁悲凉，有至死而不能见谅于君父；恐山鬼闻之，亦当为之不平。噫！安得千万亿白额，遍为梦中人饶舌耶？</p>
<hr>

<p><center><font color="teal" size="+1">14 ‧ 丐癖</font></center></p>

<p>　　花根云，年二十，天台儒家子。貌翩翩，性嗜读，幼失怙恃。年十四，即补博士弟子员，戚里推为国器。欲妻以女，笑却之。询何故，曰：“我命中虽无十二钗，然绝非田舍翁抱着黄脸婆子眠一世者。”家赤贫，日把卷，不顾灶突尘。同人偶拉往东廓观戏，一二阙，即称赏。又演荥阳公子教歌，觉鳏寡孤独之流，疲癃残疾之辈，弄蛇牵犬，刻划尽情，大乐曰：“妙哉！此天人菩萨，宰官身而说法像也。”人以为颠，生曰：“丐也者，不识不知，无拘无管，以天地为蘧庐，以日月为灯烛，以江河为襟带，以木石为友朋，歌哭无常，叫号随己，是真薄诸侯而不为，比散仙而无愧者。何乐如之？”</p>
<p>　　时生有远族伯叔行胞兄弟者四，业半儒贾，产极膏腴。有德耀妻，抱邓攸戚。偶中秋邪，相继殒谢。铜山万丈，悉归四嫠妇撑持。议择嗣未决，族之无赖者乃蝇集，谋瓜分，厅事几榻，不羽亦飞；田亩佃人，被胁咸逸。流言四布，不止穿窬，嫠辈稍理，即横目争曰：“寺人产耳，孰不有分哉？”</p>
<p>　　嫠愤极鸣宰。宰至，谕速立嗣，承宗祧。嫠叩首，曰：“族子皆豚犬耳，与其遗风木忧，盍若视亡者成伯道。今乞贤宰官出示于族人约：凡子侄行，无论遐迩，但秋试一获解，即嗣之；否则未亡人宁乞不怨也。”宰曰：“善。”即示悬里门并花氏宗塾，族咸惶惶作希冀想，然临时掘井，又自悔其迟。</p>
<p>　　茂才花根石，富不仁，亦夙涎嫠产者，浼生作捉刀人，隽即酬千金。生正苦囊涩，即乘便之钱塘，同舍馆。石时出宿勾栏，生独居。忽一褐衣人贸贸然来，问生曰：“君茂才花根石耶？”姑应之，曰：“然。”曰：“曷试言长上名字事迹。”石父本生叔，即诡告且确。袖出一函与之曰：“此家主所持赠者，秘莫示人，揭晓来讨喜觞饮耳。”言已即去。生潜阅之，闱中关节也。盖石父亦明经，有富名，帘官某与有素，媚之希丰酬，适来者，价也。</p>
<p>　　生怀入闱，草草与石文，自则略经营，嵌关节。及榜发，石落而生魁矣。荣归在途，方自惭蓬荜湫隘。比入里门，而四嫠已拥之至家。满堂设红氍毹，璧上泥光可耀目。会宰亦呵道来贺，生错愕不知所云。嫠出叩谢玉成，生则再三辞。宰曰：“是有议约，何必辞？”立命冠服，入叩四母与亡者木主，礼成始去。嫠呼生曰：“得汝为子，足为孀孤吐气。家中不少阿堵物，听挥霍，不吝也。”生拜曰：“诸母有子，若挥霍，是何异外人之鲸吞。但儿尚未娶，意欲娶两妇，一为本生洁苹蘩，一为诸慈奉榛栗。”嫠笑曰：“吾辈本意为儿娶四妇，顷如儿言，即娶五妇何如？”生拜谢，昕夕定省如所生，嫠亦钟爱如己出。凡一裘一葛，制必四，恐其判低昂也。然生则以来时敝衣私扃一箧，不肯弃。</p>
<p>　　一朝，有戚属诸人坐厅事，大声呼生名。嫠争出屏后，大骂曰：“狗彘奴！尚敢尔耶？我辈有孝廉儿，寺人产俱在，曷再攫乎？”言已，呼仆缚之公庭，敲断狗胫股，诸仆应，声若雷，怒目，臂露筋，执索将系维。戚惶急摇手曰：“何敢尔，何敢尔！我辈来与贤郎作冰耳。”曰：“姑毕其说。”曰：“里有富室刘叟，老无子，唯五女，皆诸妾所生，年相若，极友爱，尝闺中设誓，愿同事一良人。顷闻贤郎，力能享五美，故倩某等来执柯。”嫠始唯唯，改容逊谢。然婚议成，婉倩里之素有德望者代月老，众唯酬以酒肉而已。亲迎之日，陪奁极丰；彩舆一队，如凤集，如鸦衔，如鱼贯，固已奇矣；而嫠更招优演剧，生且请于是日设厂赈流人。鼓乐丝竹，与乞食诵佛声相错杂，则尤奇也。却扇后，视五女，皆美绝伦，燕瘦环肥，各极态度；香温玉暖，互斗尹邢。孟曰璧月，仲曰香月，叔曰好月，季曰琼月，五曰今月。姐妹善事姑与良人，年余毫无争夕事。</p>
<p>　　生自嗣四嫠也，手不拈斑管，目不睹制艺，足不踏塾门，唯豪饮鼓哀弦，挈同好串繁响。初犹奉母斑衣，学老莱子；后渐闺中乞食，学韩熙载；久即村人赛会，生亦粉墨登场，歌喉一声，诸伶拜下风，观者呼绝调矣。嫠稍讽劝，勖以南宫，生笑曰：“儿命宫虽有些顽福，今为闺中艳福折算尽矣。若再痴望，恐促生年，母亦何乐有此短折子哉？故不为也。”年余，璧香好琼四妇皆生子，试啼声，知英物，而五娘今月尚未妊，生诧曰：“岂老天尚不欲我逸哉？”由是日与今月嬉曰：“而今而后，卿当视吾目若巧流盼，即二五妙合时也。”今月戏曰：“行当豢乞人子为儿，免郎笑我不作茧。”越两年，四儿皆呀呀学语，而今月亦孕然尚未知雏之雌雄，生卜于五相祠，笺曰：“巧巧巧，心事了，回头宜早，俗尘宜扫。”生玩之，哑然笑曰：“是其时乎！”</p>
<p>　　翌庆次母诞，丝竹之声遏云，杯斝之流泛月。生突入，跪白四嫠曰：“儿所以能生子者，父之荫，母之福，非儿所有也。诸母他日各抱孙，各教妇，胜于日对不才子。儿事毕，儿去矣！”旋揖五妇曰：“卿等有儿，好努力作人家，无以我为念。”众诧其妄，生仰天大笑曰：“索逋而来，逋偿而去，何妄之有？”是夕，犹问诸母安否，晨则潜更来时敝衣，飘然远引矣。仆四出寻之，无踪迹，一家哭失声。是年夏五，今月亦生子，悲喜交集，然无如何。</p>
<p>　　旋有乡人自豫来者，云生入优人班，敝衣囚面，坐场后点腰鼓，神色恬然。又有自鲁来者云，近更落拓，日困卑田院，拍板摇铃，唱《蒿里曲》以度日。然循之，则均于先夕遁去。想即当日所谓乐者，今乐其乐矣。</p>
<p>　　生之五子也，孟曰环，仲曰琅，叔曰琥，季曰珊，五曰玖，皆颖敏，早入泮。又数年，琅补邑明经，环珊均乡魁，琥中明通榜进士，玖食廪饩。太母四，均长斋绣佛，委家政于妇。大太母寿八十五，孙环视于庭，嫠泫然曰：“汝皆成名，亦知尚有父乎？”乃涕不可抑，跪求祖母训，曰：“昨梦菩萨指示，云汝父乞食于潇湘岸上，当往晤一面，了父子缘。”</p>
<p>　　环等遽束装，蹶往。至湘水，凡有城廓村堡，无不暗物色。偶至飞琼村，有张团头者，凡流民皆为所辖，衣冠往咨询，张恍然曰：“公子来耶？大奇大奇！渠三年前由豫鲁至此，遇乞丐有恩德，昨正盗鸡斩狗，一同饮废寺中，忽东望良久，掷杯大哭，众惊询，渠曰：‘我天台花孝廉也。明日我儿来捕我归，奈何？’众额手庆，渠大不乐，众曰：‘我辈知君之心矣，诚恐一朝返初服，必遭吾辈扰。今愿凭神誓，君曷归休。’渠曰：‘善！’痛饮达旦，众鼾，而渠已无迹矣。众丐顷正各处寻，而公子竟真来耶。”兄弟泣浼张，引至饮处，则破瓢挂壁，短竹倚门，迹如故也。寻守几月余，始厚酬诸丐，痛哭而归。</p>
<p>　　明年，四嫠先后逝。服阕，琅出官邻邑广文；环珊皆大令：一宰豫，一宰鲁；琥官皖大方伯；玖家居守墓田。环珊生母均多病，遂各奉其母以居。琥在皖，一日车骑出，忽有少年丐者犯卤薄，左右正呵叱，丐含笑掷纸裹于地，声锵然，且曰：“乞人宝此无用，请归遗太夫人。”言已，行甚速，追莫及，拾而睇之，则一金钗嵌巨珠。归奉母，母泣曰：“乞人即汝父也。钗吾旧饰，亡已久，今特送珠还哉！”</p>
<p>　　又环捧檄之东鲁，藉以看弟。珊出迎东廓门，班荆甫坐，忽见一少年丐，倚墙扪虱，且高歌曰：“雪中人是将军种，口角莲生极乐花。”兄弟心异之，趋与拱揖，唾不顾；再询之，则搓肤垢成二巨丸，分与之曰：“勿多言，宝此，可疗妇人病。”言已跛足去，瞥即杳然。归各与母服，病果瘳。</p>
<p>　　又玖因家事往询兄琅，道遇一穷男子，插草卖画幅，展阅之，则云树数重，一少年仙风道骨，飘飘走山巅，作采药状。问何来，曰：“我母卒，贫无以殡，痛将殉，忽一道流假村塾，楮墨自写小照与我，曰：‘持往可售二十千，尚不敷戢身具耶？’方叩谢，其人顿渺。”玖爱其笔尚不俗，如数购回。琅阅亦莫解。唯琅生母，知为阿翁小像，旋以携归呈母，且述所以。母泣曰：“汝去后，汝父亦于是日负包裹回，儒衣冠，极华瞻，初不类丐。我方惊喜，渠云：‘二十余年不归矣，且先省殡宫，然后道契阔。’我因藏其包裹，同之墓。奠毕，忽大风扬沙，日色昏黑，我坚抱之，恐其逸，闻云际大声呼曰：‘仆非丐根，然有丐癖，烦卿寄语儿曹，宁有丐父，不可有丐子丐孙也！’天霁，视所抱乃一枯松树。归阅包裹，则去时所着之敝衣。”明年兄弟偶团聚，互述前事，盖见于皖，见于鲁，见于乡里者，皆此一日一时耳。悬像中堂，哭拜作礼，纸上神情，与所见皆酷肖。乃索题于当道诸父执，莫不饮佩，曰：“此由儒而丐而仙，天台之花孝廉也。”而孝廉远矣！</p>
<p>　　懊侬氏曰：花孝廉一瓶一钵，云水往来，当其撒手悬崖，视妻子如敝屐，亦何其忍哉！或别有慧根，知满场袍笏，终有散场时耳。尝谓富且贵者，人视之，诚神仙不若；己视之，亦南面不易；而仙人视之，则桎梏其身，毒其性，不过成一可怜虫，乃彼不自怜，犹津津骂花孝廉，曰：“是不肖薄福儿也，是无知怪诞人也。”噫，愚哉！</p>
<hr>

<p><center><font color="teal" size="+1">15 ‧ 路九郎</font></center></p>

<p>　　新秋凉夕，儿好篝灯砌下，捕秋虫，名曰蟋蟀，又曰促织。间得英物，哺以莲粉，饮以花露，宅以定陶，出与同好者角胜负，排翠笼，携白打，孤注一掷，常千金。吴儿尤嗜此，有贾秋壑之遗风焉。姑苏铜并农家子路九郎，家本小康，父卒，尽荒歉，故贫。其母恒郁郁，赖九郎性至孝，昼为人佣，夕必归为老母伴寝。年老人不能熟寐，九郎坐床头，絮絮谭俚典、唱山歌，博欢笑。是年夏，为人家佣插禾，出两崦外，归稍迟，母每策杖倚柴门痴望，感风遂疾，日渐昏瞀。九郎辞归，主人怜其孝，以佣资尽与之，俾谋药饵。</p>
<p>　　九郎衣不解带，时于暗处泣，刲左臂肉和药进不应，又刲右臂仍不应，且佣资将竭，而二竖未除，大恸，晨夕焚香，祷于村首小土地堂。江南乡人往往用大瓮破缺者，覆地为神祠，祈甚虔。</p>
<p>　　九郎素闻城中有神医叶天士，名震海内，奈声价太重，凡病家邀请，肩舆侍从费必需沽酒数，自顾何力能致，欲负母往，既恐为司阍人阻，又路遥病剧难孟浪。然医既有叶，若不尽人事，则他年风木更为遗憾。思积若迷，更祷于神曰：“土地灵，叶公来！土地灵，叶公来！”日夜祷数千遍。一夕，母小唾甫合眸，又往祷。既而思解，以斑行烟筒就香吸淡葩菰，往坐厕上，口犹喃喃祷如故。</p>
<p>　　烟完，以烟筒敲地，祷且涕，适铜烟锅脱落，跃入草际，起系穷裤，暗摸索，不可得。急回屋篝灯往觅，仍不得，情听拳石下有虫啼声甚烈，异之，掀石而虫遽跃入襟上，试扪之，已伏碗中。归而养以陶器，就灯审视，躯虽纤小而金须蝶翅，雄杰非常。再拄田野捕一二头与之斗，辄钳下死，掷盆外。因思叶公最爱虫，正开门延诸贵公子作秋声会，若以此往献，或如愿。</p>
<p>　　迺供虫于几上，焚香再拜曰：“虫，吾母生死系尔躯，明日见贵人，幸无作羊公鹤也。”辗转终夜不能寝。天明，邀邻媪伴母，自云进城量药，潜携陶器往，行如飞。进城诣叶门，日甫上三竿，车马纷纷，来去甚夥。卓午人散，又皤腹男子三四辈，鲜衣砑帽，嘻而坐门首，仆也。九朗不知，揖与语，求导引，面献异宝。仆见其衣褴褛，以布巾衷陶器，嗤曰：“去休，痴弟子何处捕得小幺麽，以为宝，得毋引主人齿冷！”</p>
<p>　　霎时，咸鹄立，叶公盛服出，将乘舆。九郎急趋而跪捧器献。什叱之去，公曰：“莫惊他。”又顾九即曰：“尔携来作么生？”九郎嗫嚅述虫之异。叶笑曰：“其油葫芦耶？”九郎末及答，虫遽于器内锵然一鸣。叶惊听曰“取器来。”揭而斜睨久之，曰：“仍付尔，盍于门侧少憨，我少顷回，当面验之。”须臾果回，坐厅事，呼九郎入。取虫易磁盎内，视良久，呼取蟹壳青来，斗之败，又呼取麻头辣来，斗又败。大骇，急呼取金翅玉顶大将军来。所谓五项者，隔年黄蜂所化，性烈而钳毒，斗无敌。九郎见之，心跃跃几从口中出。见所进虫若伏鸡，玉项则昂昂若怒猊。斗十馀合，虫突跃起尺馀，落而登玉顶背上，啮其领。叶急取草稿解之，而五项已水出僵矣。迺大珍异，间从何处来，需价几何？九郎跪白曰：“小人非售虫者，偶得之，呈诸贵人，取芹献之意。”曰：“尔穷汉子，必有所求，盍明言之？”九朗乃跪白所求。曰：“是何难？”遂详问姓氏居址，告之详，且述致贫之由，顷为前村乐大户守道，遂就冬青树顶缠枯藤下三问老屋中住。叶抚拿曰：“真有缘，乐大户妾素妆娘子正有恙，邀我午后往。”因留九郎饭，自律虫诣内宅，笑不掩唇。饭已，叶乘肩舆，即随之归。叶感九郎诚，先诣其家。九朗烦邻媪烹清茗，洁榻，扫地，忙不了。叶止之，即诣病者。诊再三，笑曰：“尔母何至死？”取丹药四照与之，命即服，且约随至大户家。</p>
<p>　　大户盛服出迎，礼极恭，茶果饮室皆宿备。入内诊，出谓大户曰：“如夫人清恙颇棘手，奈何？”大户忧之甚。叶曰；“幸有仆在，量不至玉陨香销，动遗褂悲也。”判方讫，大户呈朱提百两，先为长者寿。即取与九郎曰：“尔母非病，乃暴贫难堪，郁于中耳。元宝汤当胜于苦水万万，盍携去备菽水。”九郎不敢受，坚与之，始受。</p>
<p>　　叶去，九郎以金呈母，至夜呼米饮，神顿清。三日，叶又至大户，大呼九郎，急奔往叩谢。叶挽之，意甚殷。盖连日以虫出与吴中富儿角，无不利，得彩至千余金。间乐曰：“仆欲于瀛第左右置膏腴二十亩，有之乎？”曰：“吾族人有断亩如数，即在九郎屋后，正欲售。”间其价。曰：“闻须五百金。”叶笑出三百金，曰：“以此作订，余续缴可乎？”曰：“长者无虑，某当玉成以报德。”入内取二百金，邀族来，即书券。叶命署九郎名，书就，付九郎曰：“是可博萱堂欢乎？”九朗辞，不可，已飞舆去。由是九郎移家奉母就佃宅住，居甚敞，非从前之湫隘矣。五日，忽大户家遗媪送美婢名慰娘者，艳服至门，曰：“叶公函索主人婢子，赠为汝家妇。”</p>
<p>　　言已，媪即匆匆去。九郎喜极，无所措，而慰娘竞曲意事姑孝，夕则就母脚后宿。明日，叶又遣送妆奁衾枕之类来，传话诹吉成嘉礼。盖乐妾已愈而叶又得彩，连前盈五千金。九郎偕妇往两家谢，均丰馈。由是家暴富，胜于父生时，其母病魔更飞去无迹。</p>
<p>　　一日，正母子夫妻计议酬叶公德，忽仆来呼甚急。奔去，见叶坐厅上，神色俱变，大恐，伏谢曰：“虫其败北乎？”曰：“非也。虫究何处得？”九郎遂缕述持神坐厕，寻锅得虫之由。曰：“烟锅尚在否？”曰：“至今尚乌有。”曰：“吾还尔烟锅可乎？”即于袖中掷与之，视之如故。叶曰：“大奇！昨犹猛斗，忽倒盎内，化为此。聆子言，安知非纯孝感神荫耶？”九郎愿缴所赠，笑遣之。迺赍烟锅回，九顿首奉之如神。又两载，田大获，学贾又得利，家更富，遂以田直还叶，不受。其时老母己古稀，犹健饭，慰娘又生子，遂出资建土地祠，院宇伟丽，乞叶为文，泐石纪事。九郎事叶如父，所需无不经营奉之。叶嗜食斑鸠，逐日从猎者张北山罗。叶后得奇疾，病暗哑，其子忧窘，退集名医，不得其源。将毙，九郎祷于土地，宿庙中，梦数人担生姜来，煮于庭，烟气上蒸，化作斑鸠飞去。醒而志之，往告叶之子，不深信。</p>
<p>　　九郎径买姜盈担，以大铛煮寝门外，火炙鼎沸，人皆欲嚏，而叶闻之若甘。因移于房闼，又移近床第。炊许，叶忽大声呼曰：“闷煞哉！”吐痰块成饼，疾顿瘳。问“谁进此法？”九郎以梦告。叶筹思久之，遽问：“斑鸠在田中食何物？”曰：“生半夏。”乃恍然悟曰：“神其精歧黄术乎？抑子之精诚所感乎？吾食鸠，中半夏毒，非姜莫解，真再生也。”遂出资为土地建寝楼，益厚遇九郎。自是不敢食鸠，而虫好如故。至今姑苏骨董家，尚有叶公所制秋虫盎，制绝精雅。</p>
<p>　　懊侬氏曰：社公地祇之流也，冥冥中品，职员卑。煮姜疗鹁，或格物之功，化铜为虫，何续命之捷？岂真九郎孝念之所感耶？抑社公神通尚别有术耶？噫！谁非人子，谁无父母，吾愿家家户户，当奉此社公为消灾延寿药师佛。</p>
<hr>

<p><center><font color="teal" size="+1">16 ‧ 发绣佛</font></center></p>

<p>　　东海掠网寺，藏有绣佛一帧，绫本，长二丈四尺，横八尺。佛像科头披发，面如满月。胸前缨络，垂如蛛网。左手当胸，宛抚字；右手秉羽扇，下垂水纹袈裟。袒右臂，赤双趺，危立龙头黾背上。鼍龙半身在海涛中，四足摆簸，举头张吻，吐白毫，升空成楼阁台榭，日月山河。其下则飞蛇飞鱼，水母，争来朝拜，怪怪奇奇。佛目微睨，慈悲苦恼，意甚垂怜。其上则《金经》全卷，蝇头小楷，粲如列眉，末注嘉靖某甲子，优婆夷女弟子叶苹香盥沐发绣。帧左空隙，为伊戚丁尚书草隶，序绣佛颠末。文甚长，不复记忆，仅缀其略云：</p>
<p>　　浙人叶公大钟，以翰林官侍御，秉性鲠峙，时以白简劾当道权贵。严分宜遗以书画鼎彝悦公心，公叱却之，劾益力。未几难作，海盗冤扳公曾行赇，革职，廷杖几死，诏收刑狱，论斩。公子伯仲，皆知名士，束手无策。公女号苹香，貌温婉，至孝。闻公陷死地，日夜祷神，得感应。年方十四龄，善刺绣，爰市巨绫，自摘头上发，以金刃薄如稻芒者，擘作四缕，绣佛与《金经》，二载始成。功德满日，而公亦邀天恩，以金鸡诏出狱矣。由是挂惠文冠，退老林下，不复预朝政。女自绣佛，目力已竭，双瞳遽盲，里中无与论婚者。公年六十，病卒，女年仅二十有五。弥留时涕泣，握长次两公子手，嘱善视盲妹，无令穷失所。两公子泣受教。讵兄虽谨奉遗命，而两嫂妖牝司晨，时谮小姑懒惰，渐加诟詈。女日夜哭，两兄亦深恶而痛绝之矣。</p>
<p>　　忽有昆仑女，丫髻，绿裤褶，举止娴雅，翩翩到门，问女曰：“姑姑病目，坐耗神损肝肺，非真盲也。妹能盗得天河升斗水，为姑姑银海生光，但瘥后何以酬妹德？”曰：“妹神灵，能使地狱人重见天日，无不如命。”曰：“姑姑善绣，乞绣双凤，一红一白，为天孙下嫁助妆，但勿遽点睛，恐其飞出也。”女曰：“诺。”昆仑女袖出金篦，稍稍刮大小眦，泪涔涔如铅泻。然后袖出小玉瓶，中储甘露，如人乳，倾滴眶中，嘱瞑坐炊许，启则双瞳中更有双瞳，光更清洁。又与神膏服之，胸怀恬适，郁愤捐除。明日果市巨绫来，视女手安于帧，每日来指点，彩丝综理，花样翻新，告成之日，即来替女点凤目，双凤忽栩栩活，飞落中庭，鼓翼如待。乃携女各跨一凤，乘云飞走。家人咸仰首，呼苹姑不应。昆仑女拨云下视，曰：“下界人不须惊讶，苹姑至孝，感动上苍天孙，天孙遣使奉迓，补天上针神缺，从此化去，量不再累嫂嫂看顾矣。”通城士女，无不见女冉冉空际若画图。焚香祈祷，呼苹姑，声如雷，两兄愧悔无地，嫂不为怪也。</p>
<p>　　懊侬氏曰：吾乡山中有鸟，当春夏之交，且飞且鸣，曰：“嫂亏姑！”鸣至新秋始已。闻古有姑受嫂嫂凌虐死，精魂所化者。苹姑双瞳已盲，听此得无堕泪。幸至孝感动天仙，盲目复明，偕登云路。兄固知悔，嫂独恬然。彼英皇之爱首，独何人乎？唐人书“三日入厨，未谙姑性”之句，何其亲切而有味也！</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_04/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_04/" class="post-title-link" itemprop="url">夜雨秋灯录 - 卷四</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-25 00:00:00" itemprop="dateCreated datePublished" datetime="2000-10-25T00:00:00+08:00">2000-10-25</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">01 ‧ 香妮儿</font></center></p>

<p>　　任城某夫人，为金乡世家女。偶归宁，遇一农家妇，年廿馀，裙布钗荆，貌颇修洁，依依膝下，坚乞携之返任城，任洒扫炊爨诸事，不计佣值也。夫人允其请。归则勤厥职，得人怜。惟卓午后，必怀两蒸饼贸贸焉、皇皇焉出走于城厢内外，日下舂始回，月馀无间。夫人诧而问之，默无以应，涕涔涔。坚询之，始怆然自陈云：“儿夫家颇充裕，非佣而后食者，顷随夫人来，为寻老母消息耳。”因而泣下。曰：“妮子殊懵懂！妇人出嫁，非襁褓间物，岂有自家门户一转瞬而茫然者耶？北堂所居，循途即得，何若是之难寻？”曰：“非也。儿家本赤贫，年五龄，父病卒，母尽售茅棚长物，始购薄桐棺，携儿送葬北邝。后自度万不能守，道至一处，有桥有河，河有船，岸有行旅，宛目前南关风景，当日不识也。正行时，一男两女自东来，与儿母刺刺言。母涕不能仰，旋解襟上五文钱，买一炊饼，置儿手。瞥眼间，母不见，滚地袁号，亦无人问。因茕茕入一城门，沿街行铺，趋就乞食。三四日忽遇一莽男子，凝睇多时，问我踪迹，具告之。渠诡云儿戚，且云：‘汝母改嫁，汝将何依，曷依我为活’？不得已，涕泣随之。行二日，达一村墅，即今金乡之乡，其家一翁、一妪、一童男，与渠语多时，渠书一纸与翁，翁以两贯钱与渠，渠去，儿遂留。翁妪即今之舅姑也，童男即今之良人也。幸舅姑爱儿若己出，年十六即配为儿妇。家务农，频年有秋。惟儿背人时号恸，蓄求母之志且坚。舅姑得其情，怜而许可，始承夫人携带至此。不得母，誓不还耳。”夫人急抚其背，曰：“孝女也，孝女也！向几皮相子矣。然而茫茫道途，从何踪迹？别已十数年，汝母之声音笑貌尚记其仿佛耶？”曰：“吾母齿虽迈、服虽更，而面庞固无日不嵌儿心曲。见可得其似，问可得其详，只虑求不面，不虑面不识耳。”夫人嗟赏，听其出游，且命臧获代物色。</p>
<p>　　时正首夏，农功正忙，村姑老少妍媸，咸作苦于绿荫深处。女瞰钗笄多处，必趋与攀话，说当日别母事。人俱爱怜，然罔知母耗，惟代为扼腕而已。一日行倦，视路口有尼庵，内外岑寂，灵筛不卷，炉篆犹温，龛内肖一女像，水仙也。女对之叩拜，默祷喃喃，即就蒲团憩而假寐。甫交睫，突一美女子风裳月帔，环佩姗姗，自外至，呼女曰：“汝寻母者耶？”曰：“然。”曰：“惨惨乌私，思之不得。于何求之？石佛之侧。”言已，指内曰：“汝母来矣。”女一回首，则美女顿杳。而己亦顿寤，乃牢牢记石佛二字。适优婆来，问庵有石佛否？曰：“无。”问：“郊有石佛祠乎？”曰：“东去数里，良有石佛闸，祠则未闻也。”女恍然若有所悟，视庭前松影正覆槐，日尚高，急望东狂奔。少顷至闸，果有石佛古迹。然鸦奴龙媪，谁示指南？一老妪满面鸡皮皱者，神情居然似母，心急不辨真赝，遽抱而呼之曰：“娘！”声泪遽迸。妪大惊，自云：“从未生女，谁家女子来此戏弄老身？”女颇自惭，旁观者莫不鼓击以为孟浪。忽一斑白妇了视良久，遽呼女曰：“汝是香妮儿耶？”女破涕急应曰：“儿是香妮。”曰：“是香妮，当是吾女。”女悲号云：“识香妮者，当是吾母。”母云：“且缓，真香妮耶，其左胁下有小瘤，如龙眼大。”女跃起自承而大呼曰：“儿有瘤，儿真有瘤。”与母摸索，果不诬，乃相持痛哭。既而母又疑非是，且辍哭间，忽两少年闻声坌至，曰：“母何悲？”曰：“汝姊来，汝姊来寻我矣。”少年错愕，盖母再醮所生之两子也。后夫故家小康，因从未言当日有女，故惊骇莫比。哭已，携至家，互述遭遇，两弟叩以女兄礼，笑啼并作，邻人来观。秉烛夜阑，相对若梦，问女何以至此？以邑绅夫人对。翌携礼物谢夫人，并以冥镪麦饭寻女父葬处。至则万冢攒攒，惊禽骇兽相飞逐，一抔黄土久已模糊。日暮始痛哭而返。然而两家姻娅，则由此始通。某夫人矜其孝，嘱文人作传以传之，因循未果。黄君近午为我言，故笔其梗概。又云：女初遇母时，匆促三四语，即跪进怀中蒸饼。母云：“我此时固未尝饥也。”曰：“母虽不饥，然儿之寸心固无日不愁母饥，每一闭目，即见母当日啼饥情状。”是语也，即愚人耳，亦当泪涟。</p>
<p>　　懊侬氏曰：香妮由弃而行乞，由乞而遭拐，而为人家妇，迢迢十数载，艰苦备尝。其心中只知有母，不知有他，卒也孺慕之思酬于一旦，其某夫人之慈惠与？抑水仙神之灵感与？盖一腔至性，百折不回，早已格鬼神而达帝夭矣。彼席丰、履厚而不能事其亲者，须眉耶，非须眉耶？如香妮儿者，巾帼耶？非巾帼耶？</p>
<hr>

<p><center><font color="teal" size="+1">02 ‧ 海阳李氏女郎</font></center></p>

<p>　　庚申，粤逆窜东鲁，狼奔豕突，登州阖郡皆遭蹂躏。有海阳李氏女子，为贼所掳，胁登马背，掩袖悲啼。女貌艳而才丰，私以剪刀自卫，贼百计诱之，女以剪刺玉肤，花容碎裂，终不为所污。同难女流谓女曰：“汝既不能归，又义不受辱，何不径死，作一了当？”女曰：“我视死如归矣。其所以含垢忍耻，延旦夕生者，良由上有爹娘，下无兄妹，冀一旦脱身，归慰老亲耳。”比携至兰山，突遇僧邸，迎剿奋击，贼败北。女又为乱兵所得，欲污之，女厉声曰：“汝曹较贼尤恶耶？贼且无如我何，况汝乎？”言已，出剪刀刺臂上肉，血缕缕，溅衣襟，一老幕府审之，收作养女，允得隙送之归，遂遗落刘家砦，后竟不知所终。先有逃弁将返海阳，女潜托寄家书，后附七律八首。弁出，为要津所获，斩之。女之诗遂传于时，而书早遗失，名又湮没，惜哉！顷从孟君敬甫处录出。诗日：</p>
<p>　　静锁深闺十八年，何曾觌面到人前。闲将宝鸭焚香火，早向兰窗理翠钿。<br>　　蝶梦乍回春寂寂，梨云初落影娟娟。无端匝地烽烟起，骨肉惊分各一夭。<br>　　亘天烈焰逼通宵，广厦连云一炬焦。惊听鬼车从昨夜，胁随征骑在今朝。<br>　　青春早值流离劫，红粉安能顷刻销。太息昆仑难再得，谁从虎口度红绡。<br>　　高堂撒手惨如何，玉箸交垂湿绛罗。鼙鼓声中心胆裂，旌旗影里恨愁多。<br>　　香闺昨夕方停绣，逆旅今宵又枕戈。幸少菱花铜镜子，自家不识蹙双蛾。<br>　　满眼凄凉满腹酸，蓬松云鬓泪阑干。兰闺那解无家苦，莲岛何堪行路难。<br>　　硬把红巾披凤髻，强将铁甲换罗纨。乡关何处能回首，坑雨铃风彻骨寒。<br>　　哀哀画角又移兵，夜色朦胧正五更。万叠愁云连远寨，一钩残月冷荒城。<br>　　草枯木落含悲态，鹤唳猿啼带哭声。遥想椿萱门外望，几曾割断念儿情。<br>　　空山落日罥残霞，野店荒村噪暮鸦。前队喧呼方驻马，后军答应早停车。<br>　　疮痍满地天应泣，刁斗无声夜忽哗。闻说何缘归旧路，明宵依又宿谁家。<br>　　梗断萍飘黯自伤，中途何幸遇僧王。雷霆一击妖氛散，杨柳千条驿路长。<br>　　滴泪可怜鹃暗泣，临书翻妒雁高翔。兰山西角刘家砦，苟且偷生学豹藏。<br>　　海上登州属海阳，村名牛渚是儿乡。恨无兄弟孤生李，未嫁夫君大道王。<br>　　愿借寸丹求伯叔，好将尺素达爷娘。谁能义赎文姬返，镂肺披肝誓不忘。</p>
<p>　　懊侬氏曰：昔黄九烟闻汉阳女子被掳至江口，作绝命诗七首，付担水人，托交与读书相公，然后耸身赴水死。时人以诗刻石，江上过而读者，罔不流连。九烟深以不知女名为恨，或示于乩，曰：卢佛莲。或示于梦，曰：佛保。均不得其详。兹读李氏女郎诗，几与九烟同一恨事。</p>
<hr>

<p><center><font color="teal" size="+1">03 ‧ 长人</font></center></p>

<p>　　长人者，徽人，造墨为业。兄弟两人均长丈馀，衣食颇难敷，深以为苦，每出市上，小儿欢噪走逐之，呼曰：“长人来！”又名曰：“赛山魈。”一日西洋人遇之，以为奇，以多金聘之去，为制显宦冠服极华，择洋妇之黝且矮者配之，置于危楼，窗面面嵌玻璃，饵人瞩之，则头大如五石瓮，腰围如五石瓠矣。观者争掷金钱如雨，以故获重利。又缄以极大玻璃盒，舁往邻国诸海岛，以示奇异，辄夸耀曰：“中华有如此大人，我能舁之来。”则凡以大人自炫者皆可危矣。</p>
<p>　　又都中有某妇，妊三年不育，体日长而腹日皤，食斗许尚不能饱，家由是竟贫如洗。吾尝谓彼长人若不遇西洋人，即以此妇配之，真无独而有偶也。独是配其兄矣，乃弟又为之歌朝雉奈何？彼洋人使之修短悬殊，岂即云泥之隔耶？一笑。</p>
<hr>

<p><center><font color="teal" size="+1">04 ‧ 谷慧儿</font></center></p>

<p>　　扬州西山董君名韶秀，字梅伻，美男子也。少以神童补博士弟子员，其父晟钟爱之若命。时草贼刘青海蠢动，村堡郡邑，团防备御。凡世家子，多于呫哔暇习武备，生亦与焉。择配甚苛，每云“娶妇须无俗韵，庶生子始得英物。若蓬首鸠盘荼，宁终鳏耳。果得可人，当不以门第限。”一时议婚辄少许可，晟亦不忍拂，以故年冠犹独居也。一日，有老夫妇携一幼女、一秃发童来，自云陕人，戈姓，善演戏术，鸣钲击鼓，各献所长。</p>
<p>　　女名谷慧儿，貌艳冶，弄盆子，唱鹧鸪，舞柘枝，观者如堵墙，无不喝彩。尤能纤足绳上行耍，浑脱浏亮，令人想公孙大娘。女甫下，即见秃发童献方朔桃，栽庄子瓜，变幻生物，女遽捧金漆盘索戏值，得彩甚丰。瞥见生杂人丛中，如鸡群鹤立，凝睇不忍去。生亦爱其美，溜眼波焉。少时生渴思饮，女于百步外掷樱桃入生口，屡掷屡中，如弹无虚发。</p>
<p>　　市散观止，生茕茕步芳郊，女突于身后牵衣，问姓名居址，详告之。又以绣帕裹樱桃百颗赠生，且曰：“郎于夜静，曷过我寓庐清谭？”生应之而终怯物议。明日再演，不敢往。旋有媒约诣晟，告曰：“戈史爱贤郎英发，愿以息女奉箕帚。”晟却之，生不知也。明年，翁媪复来，于近村芳草地开围场，筑行台，彩丝错杂，金碧陆离，扬言曰：“吾女年及笄，当为人妇，然不愿阘茸儿，今与诸君约，无论流品，不计家世，敢登台与吾女一角拳勇，胜则嫁。年迈人无食言。”每晨鼓吹毕，哀丝豪竹迭奏，女艳妆含笑登场，较曩时尤美。视台下老稚咸集，乃扣梁而歌曰：</p>
<p>　　怕逐杨花结阵飞，好花莫当野蔷薇。蔷薇花好刺伤手，郎若无情妾自归。</p>
<p>　　歌毕娇唤曰：“好男子何妨赐教，一角低昂，无腼腆为裙钗笑也。”里之恶少年，既恋其美，又恶其夸，且藐其柔，乃鱼贯上。甫交手，即如片瓦高处掷，数日无胜者。次日，生在塾中闻其异，偕同砚人来窥。女弹铗歌曰：</p>
<p>　　水上清风天上月，云际鹣鹣波底蝶。不为卿卿我不来，好花欲折何妨折。</p>
<p>　　生闻之心动，然惮其勇，不敢角。众怂恿之，乃揽衣跃登，拼博美人一掷为笑。女见生若不相识，含笑曰：“妾风尘陋质，不敢附名门，窃借好身手作红丝，非儿戏，倘有冒触威仪，能赐怜恕否？”生曰：“试为之。”众睹生与女如璧蕊琼英，因风滚舞。无何，女遽折小蛮腰，翘莲瓣，作天女扫花势。生乘隙遽托足一掷，女已跌百步外，伏地娇啼。翁媪齐出拍掌曰：“真吾婿也。”即盛服诣生家，以意告晟，晟不许。翁曰：“前已预言，谁教文郎显手段，绝无怜香惜玉情耶？谷慧儿当场出丑，非市上买蔬果能任人颠簸者。”晟不应。妪曰：“若毁约不难，烦君家闺秀出与吾家秃发童一掷便了。”晟怒叱之。翁即伸掌擘庭前大槐树，树断如刀切，曰：“儿女婚姻，三生注定，敢有再拘执者有如此树。”晟始恐怖。村中父老艳其事，争赞其成。须臾，鼓乐雷动，彩舆到门，白足健儿十余人，轮运妆奁，极富。呼生出，与交拜，成嘉礼。堂上设华筵，若宿构者。翁媪上坐，顾村人曰：“女貌虽陋，奁箧虽薄，尚不辱没葭莩乎？”举杯略一呷，秃发童跪白曰：“两卫备矣。”翁媪即起辞，晟挽留不迭，问何之？曰：“愚夫妇大忙，其所以仆仆风尘逢场作戏者，为小妮子择婿耳。顷付托得人，从此天涯海角无定止矣。”匆匆出门，各跨一骡，电掣风驰，踪迹顿杳。众骇诧，究不知其谁何。</p>
<p>　　入视洞房，穷极壮丽，亦不知何猝办如是。生之小友闻得丽偶，争致酒为贺，扬俗谓之送房。其实恣饮嚼，供嘲谑，陋习也。生为众劝饮，酩酊沉醉，比客散，已玉山颓。莲漏三催，生斜卧绣榻，女凝妆坐镜台侧，遣婢媪就寝。突见床顶有刀光一闪，女不语，支颐假寐伺之。盖梁上君子瞰其奁富，乘闹新时掩入，意女勇，亦从无新嫁娘能捉贼者。遽从床顶跃下，扛一巨箧，肩负出房。女从容抽刃出，随贼跃登屋，屋尽登楼，楼尽登墙，遽捉其领若千钧压。贼舍箧，哀释之。女曰：“狗奴若不留一切证，吾无以对吾夫，曷留下首领去？”贼哀之，涕欲死。女抽刃削其两耳下，始放走。</p>
<p>　　女携箧袖耳归，众犹酣寝，鸡犬不惊。掩户卸妆，移烛入帏，为生解衣，抱入香衾。生醒们之，肌肤滑腻，香泽温柔，狎之，犹处子也。清晨拜见姑嫜，袖出两耳掷几上，血犹漉漉。惊询，详告之。问：“既真勇，何艺出怯书生下？”曰：“是不过攀龙附凤计耳。”问翁媪何人，笑不答。伉俪甚笃，事翁姑至孝，尤善居积，自女归后，家暴富。晟清贫起家，吝于资，女则时以钱米周人急，艳名贤声，溢于桑梓。</p>
<p>　　年馀，贼由西道来侦实，举村欲徙，女不可。村东固有刘厉王庙，早颓败，女命拆瓦甓，累累置路侧，如棋布，如星罗。匿翁姑于曲室，嘱生领村人伏要隘，云：“见灯光即起大呼。”安置讫，贼大股至，蚁集蜂屯，疾如风雨。女华妆立村门，招之以手。贼奔入，如千岩万壑，愈走愈迷，正谋返退，瓦甓忽飞起，碎贼首，黑风怒号，白昼若冥。贼见一女子提红纱灯引导曰：“吾观音案前龙女也，曷随行得生。”贼环叩诵佛号，行十余步见纱灯大亮，伏者尽起，引吭大呼。贼乱，自相践踏，堕大泽中。风定，官兵来，咸就擒。内一贼无两耳，盖即前之扛箧者。女出奁中资五千金，重建厉王庙，勒碑纪事，云：“是捷赖神助，归功于神。”又出二千金赈乡里。生略止之，女笑曰：“郎尚以武备为尽可恃耶？”既而生及第，父母相继逝，生子一，名庄，秀蔼可人，急为聘名家女鹤官，委以家事。时村中有孀妇生遗腹女而逝，女殓其母而抚其女，名曰弃儿，属媳鹤官曰：“试乳哺之，长必有福，年二十始与论婚。”一日与生更行装，随一婢一媪，遍辞戚属，云将往游太行。村人争来送行，甚有牵衣涕下者。女曰：“善视吾儿，即报德，毋恋恋也。”言已，抽剑画地，曰：“以此为界。”视画迹如血，而车马已远矣。庄后获解官，东浙岁饥，擅发仓廪，触怒长官，奏劾之。朝廷遣官来勘，庄伏谒甚恭，而官人殊傲慢。及详视履历，大惊，问父母姓氏，告之。忽伏拜曰：“是吾兄也。”自云大梁籍，父母居汴时所生，名严，亦少年科甲，每闻父母云有兄居扬，不意晤于此。且云已遣人迎养矣。因出资代兄斡旋，得弃官，无馀罪。严亦新迁官，即莅任，无何，使者回，仅携婢媪来，云太公太母晨起游太行，数月不返。闻之惊悼，遣人四访，无消息。庄即移家于汴同居。严新丧偶，即以弃儿妻之，甚相得。至今村人感其德，于厉王庙侧建祠，肖像祀之，曰双仙庵。</p>
<p>　　懊侬氏曰：竿木家儿有仙材欤？怜香掷果者情也，飞行跳荡者侠也，侠得情而愈灵，情以侠而始真，然后慕寥廓之空，操吐纳之术，情亦仙，侠亦仙也。慧卿，慧卿，岂以茫茫天壤绝无磨镜者乎？抑以翩翩董郎夙有仙骨者乎？结束登场，情态令人可想。</p>
<hr>

<p><center><font color="teal" size="+1">05 ‧ 白老长</font></center></p>

<p>　　保定范叟，只一子，名希淹，十八补博士弟子员，弱不胜衣，叟所钟爱，顾因贫，年十九尚未娶。时将秋闱，下帷肄举业。一夕正伏案作蝇头楷，突一好女子著洋纱雪花比甲，满头插洋花朵，襟挂洋钢表，貌亭亭，顾生书，赞曰：“好笔力。”生审为狐，置不理。然由此时至，或执生手，凭生肩，捋生裤，种种挑逗，而肤香发泽能醉心，久久不自持，遂与狎。</p>
<p>　　女亦不自讳为狐，惟劝生皈依天主，可御贫。生漫应之。月馀，体惫，骨柴立。叟顾子形渐销，惊询之，以实告。顾无计可遣去，忧虑莫名。</p>
<p>　　一日有老人来，苍颜白发，自称为白老长，登堂谒叟，貌蔼如，云家在西山，少习敕勒，精驱役。叟告以子病，乞祓除。曰：“易耳。”戟指画水，咒移时，遍洒屋宇，狐果绝迹。叟欲酬以金，不受。第曰：“贤郎患未已也。”询何故？曰；“仆在此，则狐遁。仆去，则狐又来，且更恣。仆又劳劳，不能常住尘埃，奈何？”叟求万全。曰：“无已，仆有弱息，年及笄，尚待字，曷即妻公子？渠亦有术，固为公子护身符，且免老朽桑榆累，非两全乎？”喜而诺之。</p>
<p>　　翌日，老人褐冠鲜衣，导数人肩舆至。扶出，则一绝色女郎也，纤腰婀娜，体轻而柔，行步便捷，无羞涩态。叟与老人坐视两小成嘉礼，琴瑟双双，其乐靡极。夕送生入洞房，叟另除室馆老人。夜半忽闻剥啄声甚厉，叟拔关出视，则老人所逐之狐也。白知之亦起，问曰：“定欲寻死耶？不然何又复返？”狐怒曰：“汝不过西山一巨蛇耳，敢于假托驱狐，为女觅老公，无耻孰甚？”白亦怒，口吐舌，长数尺，直如剑，刺狐女鼻。狐倒地复本相，口犹人言，哀哀求恕。白曰：“法本不赦，姑看吾女合卺夕，事事求吉利。舌剑之利，汝既知惮，曷速遁，免污乃翁舌。”狐仓皇遁去。</p>
<p>　　翌日，老人坐中堂，看女梳头，婿把卷，喋喋与叟话家常。忽来一狐党𩳁僧，声言诛妖，闯入，席地坐，闭目合十，喃喃诵咒语。白笑曰：“技止此耶？”火之，烈焰应声起，𩳁僧蟠炙如肥牡，抱头鼠窜去。先是狐归诉于主者，遣门下𩳁来，𩳁归又遣魈僧来，甫至门首，即叫号，声如雷，腹大如彭亨豕，手执利刃亮如霜雪。而白已伺于庑，比入未及言，白遽喝曰：“火之！”火即生魈股际，腾腾及须眉，额烂头焦，不可忍，急夺门遁，火滚滚随之焚。</p>
<p>　　市人无老稚男妇，争抚掌曰：“快哉此火！”主者益羞愤，鸣于将弁某，且啖以金，更挟以势。某惶遽承命，乃飞签捉叟父子，将置有司囹圄，坐以妖法。时收者在门，生回告女曰：“卿父为某驱魅，今为卿得罪。某死不足惜，所难堪者，老父耳。”女亦泣。老人顾生笑曰：“痴男子何其馁也，曷随公人去，桁杨刀锯，仆自当之，无预汝父子事。”明日，某鞠生，将绳以法，生无言，惟大呼“白丈人救我！”白昂然入，挺立不跪，顾某笑不已，舌时出唇外数尺，光焰焰，若朝霞。某惧诧曰：“汝何者妖，敢若是？”曰：“仆诚西山千馀年之老白蛇，然仆修炼精吐纳术，从不噬人害生物，以故雷霆不能诛，仙法不能纠，是蛇而人，且将仙也。视汝虽俨然人上者，不过人而兽，较彼之人而畜，畜而人者，更可嗤耳。”</p>
<p>　　言已，袖出一鳞，大如盆，明如镜，呈案上曰：“此宝物也，请赂之。”某取以自烛，则驴头修修然，汗浸浸如蒸笼上气。急掷之，铿然堕地，碎且顿灭，叫骂不已。白笑曰：“此其所以为驴也，自以为一鸣惊人，讵一看草料，即颡首、戢耳、受羁勒，驴之本领不过如是耳。”言已狂笑，声如裂竹，如怒鸮，满堂皂隶皆失色。既而太息曰：“公膺简开府一郡，不能制畜，且为畜愚，罪无辜之良民，亦何其愚乎！况畜之来也，其罪恶不能殚述。凡有人心者，莫不思寝其皮，而食其肉。公独卫之，何也？抑为伊所嗾，不得已耶？”某语塞，大呼“杖来！”白瞋目曰：“驴性又发耶？火之！”言未已，座上人已衣履煨烬矣。某不敢复理，立释范叟与生，而谢狐党。白亦从兹远引，不复至。</p>
<p>　　狐党究畏白女，不敢仇。一日狐自至，登堂拜女，伏闺闱，誓不起。女挽之曰：“何必尔，岂乘老父去，将犹甘心我夫妇耶？”曰：“非也。婢子无此法，更无此胆。娘子天人，愿执巾栉，充贱婢。彼法邪终不敌正，矧彼将扑灭，不能炽，昨晤火龙子，得开导，豁然悟。来依娘子，避雷霆劫耳。”女曰：“既诚矣，可姑留，但不准惑郎君。”婢指天为誓。婢时于闺中陈杂戏博女欢，能一足飞行作商羊舞。女曰：“我以多胜少可乎？”须臾，裙下伸纤足数十，皆翘如嫩笋芽。婢遂惊伏，悚惕不敢萌异志。然究不安于室，时与仆人私，女以好言遣之去。后亦无他异。</p>
<p>　　懊侬氏曰：火有二快，阿房与赤壁战也，当其东风助阵，烈焰横飞，万里彤云，上下一色，恨未能躬逢其事，作壁上观，浮一大白。今观白老长之火，烧狐者如彼，烧似狐者如此，快哉！白老长，茫茫天壤，将何往耶，抑化为神龙盘空飞去耶？问之无言，此中枨触。</p>
<hr>

<p><center><font color="teal" size="+1">06 ‧ 识字魈</font></center></p>

<p>　　吾家有井东吟社，别业也。后门临夫子庙，甚空阔，夏日凡习昆山曲者，恒歌于此，藉以纳凉。一夕，数辈正倚歌而和，弦管嗷嘈，云为之遏。其南面雉堞齿齿，突见一巨人，较方相尤伟，侧身坐女墙，背北面南，拍掌听曲，若示许可状。众大惊欲遁，一崇姓子胆素壮，曰：“请仍歌无恐，吾当与之恶作剧。”扣市儿门，购最巨爆竹一挂，鹭行伏巨人后，火燃爆裂，连珠奇震。巨人不及回顾，遽迈步跨河如跨羊沟，摇摇入南山去。时月明如昼，众登城见巨人衣黑裳，头如五石瓮，时方盛暑，风过处，木叶脱落飞舞，瑟瑟随之行。明日视履迹，长六尺余，沙上留草书一行曰：“听曲甚乐，放爆甚恶。无知小儿，谨防一凿。”字迹夭矫，若怀素体。后八月，崇入南山探亲，悠悠策蹇归，忽空中飞一卵石，击中肩，大痛，臂欲折。趋归医之，莫瘳，遂半边枯。此亦山魈也。</p>
<p>　　魈喜听曲，吾闻之。畏放爆，吾又闻之。魅善草书，则未之闻也。岂亦鬼中之风雅者与？惜量浅不能容物，空负此魁伟形骸耳。大奇！</p>
<hr>

<p><center><font color="teal" size="+1">07 ‧ 上官生</font></center></p>

<p>　　上官生，字洞卿，名箫，洛阳人。幼随宦皖省，长即操申韩学。时应锺离太守幕聘，甚相得。貌姣好，善修饰，性慷爽，喜结纳。年二十犹未娶，因择配太苛也。太守金姓，忘其名，欲赠生婢，不可。会婢与仆私，事露，牵致主母，太守怒，横剑按验。生极力斡旋，与仆金，使之遁，索婢来，令他适。又邑有富室女，嫁三月生子，舅姑愤兴讼。太守将设五毒研求，生急止之。潜访，知婿曾逾垣就女宿，得实证，讼遂解。</p>
<p>　　太守子，恶少也。疑生通苞苴，谮以蜚语，太守亦疑，时露讽刺。生拂袖去。惘惘无所适，思鲁中丞某公为先甫同岁生，往作依刘，或转荐祢。比至，则中承已薨逝，不得已，尽以囊槖供游览，蓬莱海市、泰山日观、圣陵碑版，无不纵观。荏苒两年，始寻旧辙。行抵蒜山，瓜步间，遇旧识寇太史，退老林泉，临江筑别墅甚佳。爱生才，浼修谱系，留住东邻古精蓝，遣仆司炊爨。生爱其树石亭台，断垣仅隔，耳听渔唱，门无俗宾，遂以为此间乐，不思旧业矣。一夕膳毕，仆去，生倚胡床纳凉，月色昏黄，流萤上下，忽见一白袷少年手持纨箑，临风玉树，举世无俦，翩翩自西墙竹林中出，徘徊瞻眺，俯首吟哦。</p>
<p>　　词曰：</p>
<p>　　玉漏乍停人乍定，仲子墙边，隔着罗敷径。薄薄纱窗何故俊，依稀闪个人儿影。</p>
<p>　　吟数次，苦无下阕。生戏为貂续，吟曰：</p>
<p>　　立遍银阶谁寄信，这搭苍苔，留下纤纤印。蓦地一声花下磐，回头好月圆如饼。</p>
<p>　　少年闻即姗姗来，喜曰：“何图深夜尚有同调耶？”相将入座，互讯平生。少年自云查姓，字琴痕，小寓比邻，有径可越。生自起瀹茗供客，少年亦手捡树枝助薪。终夜清谭，鸡唱始去，生送至径边，殷殷订后约。琴曰：“鄙俚之词，诚不足助霏屑，仆有拙技，明当奉献，不知许扰清课否？”曰：“幸甚。”归而灭烛就枕，细想其风致，不灭南威。明宵候之，久不至。三四夕始来，漫责负约。曰：“候山荆眠熟始来耳。”生曰：“携有仙眷，想亦绝代。”琴酡然曰：“貌与仆等。”袖出玉笛曰：“君善此乎？”曰：“不能。”曰：“请赓昨宵词，仆倚而和之可乎？”生喜，一唱一吹，风习习，如闻步虚。生遽偎琴坐，曰：“弟如此表表，又慧而文，仆若巾帼，当为弟相思死。”曰：“岂须眉即不为我相思死耶？然则犹非真情种也。”曰：“实告弟，目睹玉容，已颠倒衣裳，辗转枕席两昼夜矣。”琴纵体入怀，戏嘲曰：“龙阳君情急矣，然弟系天阉，不克救君急，奈何？”生喜，即狎抱摩挲后庭求欢。琴面赪，急拒以手，曰：“相爱何必在此？”曰：“两雄相逐，非此不能真个销魂。”曰：“君能告我尻尾戏之原，即可。”曰：“俗传起于黄帝征蚩尤时，其他则馀桃断袖，翠被铜山，载史册者甚夥。”琴大笑，摇手力却。生哀曰：“弟如见怜，请交易其事。”琴更笑不可仰，曰：“仆客也，君主也。曷先尽东道谊？”生曰：“诺。”入室下帷，解衣就榻。生恐其伟器，受枘凿之苦，先们之，大骇，盖豆蔲含香，莲苞带露，一好女子也。不及详洁，遽与绸缪，妖艳动情，其乐无极。事已，以臂代枕，始询其奇。自云：“某太史好以奇法淫，饰女为男作仆，饰男为女作婢，共三十馀人，其最宠者已与伪婢白娟郎。知非常策，私挈娟郎遁于此处，慕郎君风雅，愿委身焉。若勿播扬，可图永好。”生详询娟郎，琴笑曰：“痴郎子得陇望蜀耶？”曰：“非也，卿恋仆则娟孤，恋娟则仆孤，合则均不孤耳。”曰：“渠颇倔强，恐不能如妾之自献也，容徐图之。”听晓钟动，披衣下榻，生挽留，琴不可，曰：“恐娟郎胆怯，醒又娇啼耳。”生更乞先容，诺而去。</p>
<p>　　明夕，生预市小肴馔，沽绿酪，布置整洁，早遣仆闭关以侯。更馀，果携娟至，云鬓蓬松，莲钩瘦削，红巾掩口，宛转娇羞，见生欲前反退，袅娜可怜。甫上阶，几为碧莓滑倒，生起挽扶，体轻于叶。与生略叙述，即偎灯斜坐。生赞叹，琴谐谑，娟惟含笑酬应。进三爵后，琴抽笛劝娟歌，娟不肯。琴曰：“我昨已出丑，妹何必讳？不过与郎君破寂耳。”生亦怂恿。娟轻点凤鞋，手击象箸，歌曰：</p>
<p>　　双峡蝶，双双过墙东，剪彩善刻画，造化夭无功，轻罗小扇扑入手，翻飞那许辨雌雄。</p>
<p>　　雌耶雄耶何必辨，花须一霎精灵现，可怜压扁小书丛，犹向美人头上颤。</p>
<p>　　歌已，硬咽欲泣，珠泪轻弹。生抱而慰之曰：“昨宵累卿独宿，小生之过也，乞勿悲怨。”娟曰：“非也。奴两人得侍郎君，死且不朽，但感触往事，难制止耳。奴不胜杯酌，琴姊伴郎嘻，奴去休。”生急挽留，几致屈膝。是夕遂三人一枕。们其下体，累累者伟男也，琴就其前，而生就其后，终夜翻腾，自古秘戏图无此花样。</p>
<p>　　晨起匿于暗帷中，遣仆辞主人，诡云：“性喜习静，自能操作，无烦纪纲也。”仆去，终日扃双扉，昼夜与共。书则代磨墨，餐则司烹饪，倦则互按摩，寝则共偎倚。琴犹佻挞，娟则贞静温婉。琴仅善歌，娟更弦索、书画，无一不工。生喜曰：“卿等得一已难，况兼得乎？”娟笑曰：“痴生一箭射双雕，不怕折禄耶？”琴笑曰：“妾等鬼狐也，久则乘郎醉，啖作糟豝肉，惧否？”生曰：“若葬于美人腹中，终胜龌龊死，非惟不惧，且所心愿。”寺僧隅舍，时闻生斋喧笑声，登钟楼瞰之详，奔告寇太史。转询生，曰：“旧仆耳，携妇过江，适晤，留伴岑寂，无他也。”由是群审生有如愿银鹿，艳羡之。居此倏忽两寒暑，生愿老是乡，每顾琴、娟曰：“倘积佣书值少许，当同归，共白头。”两均微哂不答。再询，则涔涔泪曰：“郎痴矣，琴老不过鸡皮鹤发，光颔童童，作寺人状。娟老则髭出于腮，犹复纤足挪移，试问有何可爱？前鱼之哭，一转瞬耳。”生急抚慰，誓曰：“如以色衰负心，有如江水。”然两小均忽忽不怿。昔金太守自生去后，颇悔，复侦实，更愧。顷访其踪迹，得确耗，飞函谢罪，坚乞惠临，并寄五百金为贽。适家乘亦脱稿，喜告太史，太史置酒招饮，授金酬劳，且代赆车马在途。别有日矣，忽晨起，琴娟不见，遍觅无迹，惟砚底留一短函书曰：</p>
<p>　　箫郎玉展：妾等非人非妖，乃含冤负草之鬼也。郎前生为三河富家子，妾等贫贱儿，与郎交最久，遂得郎周济。郎嗜声色，病垂危，弥留时托以幼子，妾等反诱其孤，蹈诸不义，卒攫籯金而破沃产，孤穷困，遂卒。讼于阎摩，罚俱投生京江，窝于王梦楼太史家为婢仆，娇揉造作，同沽恩宠，侪辈妒嫉，杀之，瘗园中假山侧，大史觉，亦不甚追究。阎摩宰判俱付轮回，琴为郎妻，娟为郎子。旋以郎今世多善籍，谓不合以淫魄污清芬，窜妾等于露水司，仅许幽媾填报。至郎真眷属，月下老已另系红丝，好音不远。昨见阎摩，命投生金陵，琴孙家男，娟施家女，长即为配，先富后贫。本当拜辞，恐伤郎心，故留书以代面耳。郎晦运已尽，吉曜渐临，从此优游，诸维珍重。幸毋以妾等为念也。</p>
<p>　　又一行书曰：“一十四点，一十四口，两头一只脚，六口两只脚，三口四只脚。”末书“琴娘娟郎泣白。”生见之惊惧，若丧魂魄。人问何往？诡云：“先遣过江耳。”草草束装，往践太守约。旧雨再见，欢作可知。太守卓异升授江粮道，亦随之任。夫人感生德，以中表妹妻生，米氏也。富家亦感生德，以美婢赠为妾，田氏也。妻不育，妾孪生二子，梦夭仙授异书二卷遂产，名伯曰典，仲曰册。偶泄其遇，并述鬼谜告太守，恍然悟，笑曰：“一十四点者，米也。一十四口者，田也。两只为双字，言公子孪生也。六口两脚者，典也。三口四脚者，册也。”后太守故，其子放逸，结匪友淫博，耗宦槖。盗扳论斩，生代为夤缘出缧绁，豢养之。典、册长俱贵，仕有政声。生私访孙、施两姓，求三生，不可得。偶游太史废园，求琴娟瘗骨处，亦不可得。勘破泡幻，镌玉印悬襟上，文曰“看路滑。”捡得零钗剩粉、香扇荷囊等，同瘗一处，碣曰：“一对可怜虫琴娘娟郎招魂合葬之墓。”宿邑刘大昌，曾晤上官生，云：娟郎书法，酷似梦楼太史云。</p>
<p>　　懊侬氏曰：前生已被奇污，至死犹偿𧕏债。一对可怜虫，真苦恼众生耳。太史公以奇法淫，不问而知其在泥犁狱。上官生固真情种，然非一念之善，则命宫中早注有女艾男娄之令嗣，为断鹤续凫之后身矣。噫，可惧哉！</p>
<hr>

<p><center><font color="teal" size="+1">08 ‧ 戴笠先生像</font></center></p>

<p>　　张承烈，字梧泉，吴江贫诸生。两入秋闱不第，而米盐琐琐，乞贷无门，遂弃举子业，专以游幕为生活。时年已不惑矣，应南河范司马之聘司笔札，东南相得甚欢。范本昊人，而己则以顺天籍作宦，子侄行仍应江南试。顷届棘闱，范公子与范之东床均年少，愿观光。范谓张曰：“儿辈乞先生导引，兼为先生卜鸿飞。”曰：“某荒芜几成白腹矣，频年为客，何有十载寒窗苦耶？且阮囊羞涩，故不愿作金陵游。”曰：“旅费无虑也，请以白镪五十两相赠，为闱中器具之需。纵如先生言，不过缴白卷登蓝榜，然儿辈已蒙指南矣，某感甚幸甚。”张无已，怀所赠，勉为一行。由袁浦抵金山，公子等登岸寻古迹，浼张守船。闷甚，船窗四辟，借看北固、浮玉诸山倒影江波，顿开俗抱，颇愿戴笠续饭颗游，恨未能也。枨触之际，忽闻岸上有哭声，童稚男妇音错杂，甚悲苦，睇之，则一贫家妇，貌颇静雅，抱五岁儿以互哭。旁立一穷少年，睨妇而独哭。又遥立一皤腹贾，作山西腔，口哓哓似深厌男妇之哭。少年非儒非贾，颇尴尬，颇懦弱，且哭且慰妇，且自愧恨。妇则坚抱儿，目少年，又目皤腹贾，且瞪目视江水，点头不已，而哭益哀痛，迫切不可名言矣。贾虽远立，又时作催逼状。</p>
<p>　　张审视不解所谓，急登岸，问少年。少年悲极，似有难言隐。坚询之，曰：“此妇，某妻也。此儿，某子也。彼山西人者，某债主也。某卖来其为业，假山西人青蚨十数千为母金，讵运蹇，母耗尽，计子母合负五十馀千：万无可偿而彼又回籍，催索甚苛。无已，书身券与以妻，说成，恐邻人笑，故携至此以交割。妇不忍其子去，留不可，携之舍之又不可。”言已，己亦悲不自胜，哭声咽江涛矣。张乃询贾曰：“汝意在得妇，意在得钱乎？”曰：“某所需者，孔方也。渠即以妇抵，尚当转售，使之别抱琵琶耳。”遂以身券与张阅。张曰：“请毁若券，吾代偿若负。”贾少犹夷，张大呼曰：“索负者偿负，渠不曾贷汝闺中人，王法具在，敢强娶有夫之妇耶？”急返船，出范赠白银五十两，全与少年，曰：“偿负外尚有盈馀，可复来其业。券已毁矣，后再勿颓堕，动弃糟糠也。”</p>
<p>　　夫妇收泪，急叩地，崩角有声。贾亦义之，愿遵议。少年问张姓名，曰：“无庸识真吾，但汝之姓氏居址告我，我秋试茂才也，容归途顺相访，领取一杯茶足矣。”少年曰：“西坞居，窦其姓。”妇更泣谢曰：“先生义侠，准许折蟾宫桂。奴还，日日焚香祝神天也。”遂坚请回践约，张颔之，挥手使去。须臾，公子与东床回船，匆匆解缆去，张默不言前事。</p>
<p>　　抵白下，草草同应录遗出，各人购考具，大忙。张若无事者然。期逼矣，仍萧然寡兴味。问考具，曰：“乌有。”问：“既有中散僻，何不遣奴子往购？”曰：“仆局外人，何需此零星者为？”公子窘急，兴问罪师，曰：“实告君，仆蒙尊人所赠，讵心神乱，登舟时即遗失袁公路上矣。”曰：“嘻，世有荒率如我张先生者乎？”急出金为再购之。曰：“尚能作门外汉耶？”张无已，拼曳白污卷以塞责。比入场，未封号门时，果寻至公子等两处，代经营。略检点，即入己号。三题下，竟棘手不能成一字，思索再三，汗涔涔不已。既而笑曰：“自寻苦恼，何其愚哉！”温酒痛饮，倚三块板上，且酣眠。仿佛见一戴笠叟，古貌古心，须发如雪，褐衣棕屦，意致极闲。私忆矮屋中来此山林客，真无奇不有也。叟至张前，遽止步曰：“张梧泉为足下耶？”曰：“然。”曰：“何不作文？”告以难。曰：“仆世外人，有窗稿三作，即此题，请阅之。”乃掷一纸，与张披阅，则煌煌巨文，发挥切实，出色当行。张雒诵一遍，即赞叹不已。曰：“如不见唾弃，请赠之，断非雷同，定能获隽。”</p>
<p>　　张方谦逊，而叟仍戴笠飘然遽去。张惊醒，黄粱也。私忆所蹭，心记颇详，急缮而读之，声震震出金石，允称杰构。明日出，仍不言。比二场，公子曰：“我辈已悉其中况味矣。先生再推诿，即亦不强。”曰：“无须劝驾，仆当再去寻梦境也。”公子以为文劣，故作颓丧语，而张亦心疑此叟未必再至，姑去作几希望。已而果至，赠经文五篇，均典重畅达，华赡绝伦，醒而直书，私幸便易极，但梦中终未一询叟姓氏，倘高捷，他日将凭何答报供养，为缺陷耳。至三场，叟仍至，五策皆条对，极缕极详。醒又忘询姓氏。缮毕将缴卷，已而昏倦思睡，时尚早，姑倚壁眠。须臾，依稀见叟奔至，掀笠告张曰：“先生仔细，忘却添注涂改矣。”张蓦忆应之，遂持叟袂问姓氏，且表感佩忱。叟笑曰：“先生莫哓哓，且了正事，仆与君尚当重晤于京江市上耳。”坚询之，则曰：“我戴笠先生也。”撒手遽逝。</p>
<p>　　张醒，视卷尾，果遗端书字数。出检稿示人，莫不咋舌，惊其手笔。然尚未敢定其售否与高下也。归舟重至旧泊处，则一人潜访西坞窦氏来其店。彼夫妇衣渐周，欢迓曰：“张经魁来，张经魁来。”肃登后面小草堂，具杯酌，进叩贺曰：“先生高中经魁矣。”问：“何以知之？”窦曰：“某夫妇自感先生援以余资作本，渐得蝇头利，俾作苦，免冻馁。某妇富氏，乃父生前曾为广文，有经学，善制艺，无子有一女，即妇也。日昨妇梦乃父来告曰：‘汝婿不自立，汝几失节，赖张先生德，我感之，梦中报以三场文，已发刻，中第十八名经魁矣’。”张问富广文是何等状？妇裣衽曰：“君识得戴笠先生乎？”捧一画幅至，曰：“此先广文公小影也。”展之，则戴笠笑拈髭，与黑甜乡中人丝毫不爽。张对像再拜，始详述。妇感极而啼，坚留小盘桓，不可。视其子甚英俊，勉励其必与读书，好继广文志，问名而去。</p>
<p>　　榜发，果中十八名。然由是竟不克捷南宫，越三科，挑授湖南某县令。适遇同年某太史由湘莅江南学使任，邂逅话其事。太史详询窦氏子年貌名字，具告之。时窦氏子年甫十四，甚敏慧，解读广文遗稿。邻人劝之观场，母以齿稚不许，咸怂恿之，乃邀。太史赏取冠童子军。张君，道光庚子经魁也，与陆君子英有素，子英为我言之。</p>
<p>　　懊侬氏曰：曹阿瞒生平惟赎文姬一事最为可人，然文姬犹失节妇，读胡茄十八拍，千古有情人莫不为中郎流涕。若张君者，于污洁几希之顷，陌路倏忽之馀，竟能慷慨玉成，探怀而与，戴笠人那能不竭尽鬼力为伊捉刀？噫，人亦何乐而不为善哉？使阿瞒复生，当掀髯大笑曰：“张君，张君，孤则愧未能及。”</p>
<hr>

<p><center><font color="teal" size="+1">09 ‧ 鹿女泉</font></center></p>

<p>　　佛经有鹿女，而江北古迹中亦有鹿女丹泉。尝访之，乃井也。在人家院宇中，亦无碑志可考。偶晤甓湖钓叟，云：五代时，此处为优钵罗庵，庵之僧名大楞，募化修饰，焚修其中。虽近市而幽寂若深山，环植名花，搘以怪石，供禅悦。朝夕手汲井中泉加灌溉，养盆鱼，哺笼鸟，已觉劳劳。一陕客更贻一白鹿雌者，曰：“此物极驯，不忍戕之，乞和尚收录法座下，或可被佛荫卜长生也。”僧亦受。其声呦呦，角觺觺，为松关点缀，善视之。旋一闽僧名真悟，貌权奇，衣邋遢，飞锡五台回，挂褡于庵，与楞语内典，参箭锋，颇首肯。惟睹花草动植，辄挥之以手曰：“速遣去！速遣去！”楞曰：“如来虽说空寂，然亦不禁生机，不然，则狮象龙虎其赘疣耶？”曰：“彼能空寂，则一切无挂碍，虽有狮象龙虎，如无狮象龙虎，始可有狮象龙虎。吾师道行浅薄，若径取生机，则为欲为爱魔障，恐些子尘化为无量苦也。”楞不语。明日，真掉臂去。</p>
<p>　　久之，鹿更驯，衔落叶，供爨，龁庭草代锄。僧出，则候门。僧归，则侍立。僧敬佛，则屈两足若跪拜。僧讽经，则翘双耳若听且鸣。尤奇者，僧晨夕小溺处有白石板，面微凹，鹿日以舌就溺迹舐之。僧虽心异，终爱其驯，不之怪。又二年，鹿忽皤其腹，常懒眠，不似前番勤。久之，腹愈皤。僧恐其风露清冷，为洁耳室幽僻处，藉槁如茵，俾鹿寝，朝暮亲哺之。一日打包往神居山，踽踽独行，途中心忆鹿腹皤似孕，然绝无雄偶，孕奚成？忧之。明夕即归，启扃见彩云如缕，香风四流，自鹿室中出。篝灯往视视，鹿正娩雏，貌甚苦恼，不敢看而意良不忍，亲为祷于佛，乞慈悲，代忏悔。少时，雏堕地，啼呱呱，若婴儿声，再往觇视，果一好女子，白如瓠，眉目端丽妍秀，鹿方代舐身上血。僧大惊异，恐冻煞，急裂裂装裹之，付鹿哺乳。向晨𫔎户，潜于质肆，购旧襁褓归，衣鹿女。</p>
<p>　　恐外人见之，诧造黑白，堵室之门不能通，凿一窦，通己榻后。亲为送饮食，扫不洁。年余，鹿女稍长大，从不啼哭，日依鹿母嬉。见僧呀呀如欲语，僧亦爱如掌珍，时以果饵与之食，更为制衣衫。凡鹿母鞠育所不到者，僧为之。一日鹿母病，僧审视之，鹿崩角若叩首，并嗅女再四，又翘首视僧，若托孤状。僧解其意，领其首，鹿膜目逮毙。其女泪涔涔亦不啼。僧即瘗鹿于室，讽经超荐焉。邻有询鹿者，云：逸去已久。女由是依僧如父，日居暗室趺坐母瘗处，目若瞑。夜闭户，女出司洒扫。僧偶于灯下教之读，过目成诵，间亦参语录，解妙谛。僧偶纫破衲，女凝睇久之，即能工刺绣，常于灯下绣佛前幡盖，极工巧，夺夜来。时女已荏苒十三龄，未尝见一人，忽语僧曰：“儿非人间人，将腾霄上汉，为王母青鸟使。奈何日闭暗室如地狱？”僧泫然曰：“儿鹿产也，出见人，恐贾老僧祸。近吾尤忧之甚，倘一朝无常至，尔将何依？”女曰：“不然，师遍集檀越比邱优婆夷塞等诣庵为佛会，儿出见人，自有语。”僧不许。又三年，女十六，貌更丽，如天人。念四日浴佛节，庵例于是日集大众讽经忏，邑之无赖辈亦叉手立庭际，观坛场。</p>
<p>　　众方击磐宣祝，焚香通诚，梵呗声嘈嘈焉，女忽破关冉冉出，礼佛毕。与众和南众愕贻无所措，无赖辈大哄曰：“咄，和尚房中藏娇娃，为散花人耶？为摩登女耶？幸神佛灵显，遣自败露，不然巫山袄庙火，毋延烧邻舍耶？”僧闻之大窘，不能道一字。众方耳语，无赖辈遽挥老拳击秃颅。僧哀呼曰：“儿，老僧为汝鸡肋断矣，曷救吾？”</p>
<p>　　女闻之，徐戟纤指曰：“止！”无赖辈即痴立如泥塑，如木偶。又戟指乱摇曰：“颠！”无赖子即滚地如怒狮，曲踊如跳神。又戟指乱画曰：“打！”无赖子即自批颊，自揪髪，复互詈互挞自践踏。众惮而哀之，女微笑曰：“姑看众菩萨分中，恕汝曹。”无赖子即豁然醒。女亭亭升毗炉趺坐，说鹿母受生，蒙师豢养种种因缘毕，即说偈曰：</p>
<p>　　众香国里来，众香国里去。但是有因缘，誓不随鬼趣。井中一瓮水，清澈碧玻璃。</p>
<p>　　中有众香国，误者成泥犁。咦，哓哓作么生，一梦此时醒。</p>
<p>　　南无西方游戏宝胜佛菩萨。</p>
<p>　　诵声未已，遽踊身投井中，骨冬有声，泉激溅如碎珠。众大声呼救，欲捞之，已无及矣。墙外邻家亦有一井，地脉素通，女从此井投，忽从彼井起，彩衣立云中，下顾致声珍重，飞入重霄，其影顿小。众罗拜呼仙人，欢喜赞叹而去。</p>
<p>　　僧由是毁女所居室，露鹿墓，护以竹栏，植以兰桂。忽于墓上产紫色灵芝一株，僧服已，体顿轻，心愈朗，功愈进。倏又十馀载，庵中香火鼎盛，缁流云集，服井水无不生勇猛心。僧偶于庭中赏花，睇井照自家影，忽笑曰：“咦，如是耶！”入室更衣，沐浴礼佛毕，趺坐禅床，不言不笑，问之亦不答。</p>
<p>　　明日，房闼未启，呼之不应，听之阒如。众破关入觇之，圆寂矣。年余，客有游太行山，见此僧骑白鹿，手捧经卷，后随髫女托钵负禅杖，其行如飞。</p>
<p>　　懊侬氏曰：世有鸡窠小儿，后有鹿胎仙女。理之所必无，情之所或有也。彼寒山拾得，非大彻大悟，为佛界之善知识耶。一切大欢喜，聊作如是观。</p>
<hr>

<p><center><font color="teal" size="+1">10 ‧ 铁簪子</font></center></p>

<p>　　涡阳农家子郑鸿妻，官氏，年四十，孪生子，面貌举止丝毫无异，惟衣以青绿分伯仲。伯名璠，仲名玙。璠为颖州刑案吏，娶殷氏，婚匝月即束装之颖。玙未婚，在家事定省，供樵汲，遂废呫哔，而态度雅洁，人皆目为文学士，忘其为农家流也。</p>
<p>　　偶荷锄入山，于石隙拾得古铁簪，上有文曰：“莫子作铁簪，熔金精，涤邪秽，朝百灵，辟水火，御刀兵，绾我短发光日星。”爱其洁朴，藏之于帻。归询村学究，曰：“此仙人莫月鼎之遗物也。”玙正玩弄，突接兄璠家书云，被仇案牵控坐舞弊收狱，乞仲氏来急鸰原难，死无憾。玙大恸，婉告翁媪，售产措百金，徒步往。至则兄果困缧绁，赂监者始入，抱持哭失声。出则佣于缙绅家，得值供囚饭。泣诉诸执事，讼终不能解。一日，携酒浆馈兄，璠对之硬咽曰：“倚闾望固足恸，新婚别，亦难堪耳。”玙思良久，慨然曰：“此谳量不至死，不过羁时日，幸兄弟面目同，愿代兄囚。”爰以半金啖狱卒，余付兄，乃释兄而系己。临别告兄曰：“归致老亲阿嫂珍重，毋以玙为念。倘瘐死，有梦寐，好相见也。”璠归，诡云玙故，已择地葬。一家闻之哭，邻里无老稚涕。璠由是日拥艳妻，不再作刀笔吏。</p>
<p>　　玙性最勤，监禁中，晨起必洒扫神堂，无点尘。狱吏怜爱之，且微审其代兄囚，尤义之，脱银挡，补充头人，司击柝，玙始无大苦。而所司益勤，夜下玙环巡，高唱哀哀警众眠。一夕微倦，倚壁略合眸，心惊，斜睨东壁古槐下，有毛物逡巡出，脱皮如蜕，化作白衫美女子，肌肤雪映，云鬓鸦垂，自卷其皮，压石砌下，然后望月稽首拜，口吐玻璃丸五，仰首微嘘，丸上下断续，陆离闪灼，激月光成五色云。炊许，丸一一入咽，依旧衣皮入槐根下。玙心审为狐，秘不告人。明夜，月更朗，度必出，漏静伏瞰之。少顷，果如前状，置皮安妥，微步下阶，戏如故。玙出，攫皮坐身下，俟物戏正酣，抽柝徐击，声登登。女子大惊，急收丸，索衣不可得，向玙拜。不为动，愤怒欲用武，瞰玙头上铁簪有宝光如电，大惊，跪而哀之曰：“妾九尾狐也，大丹已成，飞升不远，惜鞹尚不能遽去，乞赐还，当如愿奉报。”曰：“吾闻尔辈得一丹，必蛊一少年死，有之乎？”曰：“诚有之。然妾幼遵希夷五禽经，不须惑人。凡惑人者，光冷淡如青磷，运气者光灿烂如宝珠，是可辨耳。”曰：“汝但不惑人，仆亦不须此。”即掷皮与女。喜而再拜曰：“君仁人也，试问何所求？”曰：“仆亦无所求，但日困犴狴，如笼鸟井蛙，颇羡道侣，来去自由耳。”女闻之，即吐出一丸，授使吞服。玙掬掌凝视，果赤如火珠，一喘息，丸即飞入口，宛热汤浇胸膈，奇暖莫名。欲揖而谢之，女已飘忽去。</p>
<p>　　翌晨，大病，皮缕缕欲裂，骨震震有声，吐泻极颓惫。医官诊云：“病剧恐莫瘳。”狱吏言于大府，拔牢笼，更驿役，谕愈即差遣。玙困处驿馆中，辗转土𡌚，一灯荧荧，忽女子悄然掩入曰：“二郎惫耶？日昨所赠者，百年物，星月之精也，世俗人服之，肢节寸寸换，慎勿误为病。”袖出一丹，小如豆，与之服，果顿清醒。遂伏枕拜女，询何日可生还？曰：“岂但生还，尚有意外喜。然妾尚奉求一物。”问：“何物？”曰：“时未至，不预告也。”问姓氏，曰：“有急难时，但呼花吉祥云娘子，妾即至矣。”言已趋出。</p>
<p>　　药病霍然，晨起刍秣虽劳，较之囹圄，犹逸也。且双瞳炯炯若曙星，凡书卷之未谋面者，一见了然。偶侍太守游西湖，遇道士授以秘笈，朱文丹篆，皆风禽奇遁之学。问：“何名？”曰：“归问云娘子自知。”月馀，女偶至，以道士询，曰：“有缘哉，渠名古丈夫，不易以秘法示人。”明晨，郡署突回禄，妖鸟呼嘻咄，烈焰四围，太守仓卒奔出，仅以身免。官吏窘急，咸云：“印在内廨案上，灿灿者是，谁能一攫出？”玙随众汲水，闻女在耳畔悄呼曰：“二郎，可先取印出，是一好机会。”曰：“火烈奈何？”曰：“君髻上铁簪不畏火。”闻之，遂耸身飞入，焰果纷让，双手捧印出，呈太守，千万人无不咋舌。太守悲曰：“印出矣，尚有娇女楼居晨妆，有能救出者，即以妻之，无食言。”玙曰：“诺。”再飞入，火已逼楼，见有两红衣人夹女坐，出索将绾。玙入，大叱红衣人曰：“铁簪真人来救渠，姑舍去！”玙负女急奔出，回视妆楼，已成煨烬。</p>
<p>　　火熄，玙倦卧不能起。丙夜女来贺曰：“公冶出狱，又作新郎，何太喜耶？然太守焚署，终不了事，后圃英石作舞鹤形者，下有窖藏，可取出，助彼丈人峰。”玙漫应之。</p>
<p>　　次日，太守集议赔补，颇以囊槖虑。玙入以女言告。试往掘，果盈坎皆黄白数千金。不日兴工，署更鼎新焉。太守为玙释罪，置酒祖饯，然绝不言姻事，色忸怩而口嗫嚅。玙微窥太守意，慨然曰：“某待罪，得放归田里，与骨肉聚首，愿已足，敢望非分乎？”太守曰：“君子达人，不妨明告，弱息娇惰惯，恐不愿嫁田舍郎，且幼已许字同里年家子，仓卒一言，不足信葭莩。无已愿奉千金，为君家大人寿。”玙逊谢力却，不敢受。</p>
<p>　　明即备车马送之归。下车入门，一家皆狂奔哗噪，惊以为鬼。玙婉陈所以，众始审璠前之诓。入见二老，均矍铄。忽御人赍木匣于庭，曰：“官府留赠汝。”欲追诘之，而御已驰远。视封𫔎甚固，启之皆金珠，数符千金。献翁媪，一室咸喜。惟璠则愧而逃遁，杳无迹。翁媪悲曰：“汝生回，吾心慰，汝兄逃，吾心仍不能慰，奈何？”曰：“兄行行即归耳。”索碗水，抽铁簪画水再四，旋碗口，须臾泼于庭，而兄果贸贸返，握手心酸，悲喜交集。盖兄逸去，方觅渡船，至中流，忽回旋无定向，抵岸过小桥，一童子导之行曰：“夕阳堕矣，大郎欲觅宿，前有客馆甚清洁。”随之入门，宛然逆旅，再一凝神，则自家也。大骇，不敢言，然心益愧恧。又见多金，思独鲸吞，置毒饼中与玙食。旋即腹暴痛，面青紫，口吁吁若牛喘，父母奔视窘无计。玙蓦忆，大呼云娘子，女应声至，掀帘入笑曰：“二郎病耶？急含铁簪于口，可愈。”玙抽簪衔少时，女自后蓦击其背，大咳，哇出饼毒，犹突突跃地上。女辞别，玙挽之，女笑曰：“二娘事亦大累人，蹇修不易为也。”趋出，顿杳。</p>
<p>　　所谓二娘者，筝娘也。筝娘者，颖郡李太守女也。李太守洛阳人，妻殁遗二子一女，太守留二子于家，携妾与女之任。女见背父约，且闻将订婚于大姓，愤往说父曰：“儿闻女子事人以身，今身已附郑郎背，奈何又他适？且郑有德于吾家，背之恐不祥，请父怜女，仍践前日言。”太守怒曰：“渠农人，将随之馌耕田间耶？”曰：“父以农人为贱乎？郑郎即贫为丐儿，尚随之去，矧馌耕尚有冀缺风。”太守终不听。女泣曰：“父读书成进士，即不知楚女季竿嫁钟建故事乎？”痛哭，愤不食。夜深，易男子装，携婢窃马窜郊野。忽一白衫女子策黑卫前行，频回顾，问曰：“官人将何之？”曰：“涡水。”曰：“省识涡人郑二郎名玙者乎？”曰：“仆正寻渠，文字交耳。”曰：“大佳，郑吾中表弟也，裙钗独行不便，乞官人挈带可乎？”曰：“善。”行四五日，径抵村门，白衫女子指曰：“此即二郎家，君先入，妾尚欲迂西邻姨母家。”筝娘下骑，婢扶之入，蓦与玙遇。惊询：“何处贵人，下顾草野？”泣曰：“妾颖太守女李筝娘也。”登堂缕述颠末，玙太息曰：“仆近已勘破泡幻，拟绝世缘，卿那患无金龟婿，何事苦纠缠？”曰：“君自纠缠，奚怨妾也？凡为女子，皆当远丈夫，郎于烈焰中负妾出，是天欲杀之而郎生之，既生而又弃之，可谓为仁乎？妾义无他适，千辛万苦始至此，若憎妾陋，甯甘妾媵，不愿更节操。”</p>
<p>　　玙引之拜翁媪，见其艳丽，惊为天人。女伏叩曰：“贤郎曾负儿于背，乞舅姑怜鉴。”翁媪曰：“得儿为妇，尚复何言，诚恐尊人侦至，累及犬子。”曰：“南山之石可烂，北海之波可竭，头可断，此身不可转。刀锯鼎镬，儿自任之，无预贤郎事也。”翁命媪为改妆，夜随媪眠，自携玙同寝。云：“俟风声定，再诹吉。”璠喜，策马往郡自首，将倾玙。其仇闻讼解，尚切齿，时欲得璠而甘心。突遇诸途，即嗾仆殴之，璠怒詈，挟归扃土室，苦更胜于系牢狱。玙闻之，即仗剑往援，不可得。诉于太守，太守正失女，寻无耗，闻玙言，疑已成嘉礼，无如何。遣兵役索璠出，交玙曰：“小女已遣奉箕帚，令兄救出陷阱，君之德已酬矣，嗣后请勿往来贻五马羞。”玙曰：“某呼吁于郡父母，非呼助于妻父母也！”，愤携兄归。即日成花烛，拼与太守绝。筝娘事舅姑至孝，毫无贵介气。事嫂亦得体。日课婢仆耕织，井井皆有条。玙曰：“古有神仙眷，卿知之耶？稚川移居，蓝桥觅杵，伯阳拔宅，载在典册，不乏其人。未审卿意其仙眷耶，抑俗偶耶？”曰：“妾闻谚云：嫁鸡逐鸡，嫁狗逐狗。夫子倡而新妇随之。独活之草，不足扬新芬，同功之茧，庶可成治理。郎既慕白云，妾亦非慕软红尘者。”玙曰：“善。”</p>
<p>　　即授以仙法，明为夫妇而暗实道伴也。年馀，璠生子女各一。玙喜告筝娘曰：“吾无忧矣。”又年余，翁媪偕亡，哀毁尽礼。窀穸始安，璠哓哓欲析居。玙曰：“二老尸骨未寒，即瓜分其产，可乎？”璠怒，詈且挞，殷氏亦时于闺中施恶声。玙均忍受。筝娘曰：“妾与郎所以滞迹尘世者，为高堂耳。今已矣，复何恋？”玙曰：“诺。”</p>
<p>　　晨起，祭木主，辞别哥嫂，携一仆一婢，仅驾空车粼粼向西去。数年后，李太守竟以墨败，籍没削职回乡里。时妾已殁，茕茕自怜。道出高山，遇响马贼剪径。正危急，见一古装羽士杖剑自高峰绝顶飞下，贼咸披靡惊逸。视羽士非他，郑玙也。殷殷拜车下，执半子礼甚恭。自云山居不远，坚乞过从。至岩壑奇特处，有极大阀阅，春深铜面，个个浮沤，门以内画栋文疏，窅邃伟丽，仆从如织，妾媵如花。登其堂，则彝鼎、图书、棋枰、茗具咸备。东壁设一白玉盎，大如瓮，内浸赤玉莲花，绿玉莲叶，长七尺馀。西壁设一水晶瓶，内插珊瑚树，长九尺馀，衬一鸟尾，金翠灿烂，非凤非孔雀，不得主名，长七尺馀。瓶更莹澈，内外可鉴。中设瑶琴，镌字曰：钧天清閟。四壁绘六合内外七十二洞天福地图。玙与外舅寒暄未已，忽诸姬传报夫人出。环佩珊珊，霞裳月黻，视之果筝娘也。拜问起居，泣曰：“儿不肖，背父潜逃，今实无颜相见。”太守默默不能答，涔涔泪沾襟。</p>
<p>　　霎时灯烛辉映，举室通明，开筵劝餐，水陆杂治，内多奇品，鲜能知味。随来仆夫，亦有稿赏，痛饮极欢。旋有美婢入报花吉祥云娘子至。肃入一美人，夫妇让高坐，美人对太守略裣衽曰：“向在长者宇下，何图于此处觌面？”又顾筝娘笑曰：“妹子尚记并辔引导时乎？太翁来，当兴问罪师。”筝娘曰：“姊姊厚德，愚夫妇刻不忘，何罪之可问？”曰：“妹既不忘，乞假妹夫铁簪，绾三四日，即反璧，可邀金允否？”问何用？曰：“吾辈功成，须得古圣神仙佛一遗物佩之，方可朝木公、谒金母。三入太行寻尧琴，两赴湘江觅舜舄，四登会稽求禹剑，均为毒龙所守，不可得。无奈何，始来奉假耳。”玙闻即持赠曰：“请为琼报，无事珠还。”美人起，拜谢兴辞，冉冉至中庭，霹雳遽逝。</p>
<p>　　客去，视太守，已醉眠榻上。玙亦诣内，留筝娘坐候之。晨光透入，太守醒，筝娘已具盥栉进，告父曰：“阿婿尚醉眠，不及送翁行，遣儿候于此，奉丹药一丸，黄金百镒，古锦百端为寿。”太守恋恋，问筝娘何时得归宁？曰：“天涯海角，如几席耳。萍迹无凭，不能预订。”问有何嘱？曰：“父归脱宦情，了𧕏债，积盛德，光后贤。”御人催行，惘惘遽别。行四五里，登岭回眺，犹见筝娘痴立，与诸婢指点状。又二年，太守长子贵，思妹甚殷，适奉旨祭篙山，细搜磵谷，每遇樵竖行脚，辄以郑玙问，咸云不识。忽逢一道士，问如前。道士惊曰：“禁声！何遽唐突妄呼郑真人讳，我辈仅敢呼铁簪子耳。筝夫人所善云娘子朝天回，帝授昆仑第五耕福洞天都总管，不久书来，招真人全家拔宅去，同住仙山。贵人向何处寻姻娅？”问道士名氏，曰：“卜古丈夫也。”言讫不见。璠之后裔尚有居瓦梁者。郑岫乔茂才，璠之耳孙也，从戎江上时，为我言之详。</p>
<p>　　懊侬氏曰：二郑堕地时辰同，长而声音笑貌亦同，何性之贤愚又不同耶？倘小为差池，子平家犹得曰：是有前后刻也。若二郑者，别仙凡之远矣，判人禽之关矣。宜乎柳家惠、跖，宋氏郊、祁，各不同趣。余尝谓富贵穷通，其权操于天，圣神仙佛，其权操于己。</p>
<hr>

<p><center><font color="teal" size="+1">11 ‧ 海滨古铁</font></center></p>

<p>　　余侨寓盐城时，见东街有古铁板七块，若铺街石，光灿灿，甚巨。县署库中一，共成数之八。土人以为盐之古迹，莫古于四义八铁。义者，井也。盐水苦咸，此井独甘冽，传为汉孙坚宰盐渎时所浚。铁则传为薛仁贵跨海征东时，铸以压战舰，防波涛掀簸，捷归留此。语亦近理。</p>
<p>　　然吾每阅古丛书，载前人误掘古陵寝，中既遍堆牝蛎壳，上画春工，更多积大铁板。注云：所以防蛟龙也。盐城近海，安知非前人设此，为防蛟龙凌啮乎？且城名瓢，安知非堪舆家鉴其形势，恐其瓢泊，特铸以镇压之欤？及游范公堤，则堤上亦间有古铁，或如磐之折，剪之交，璧之半，周规曲尺，其形不一。于此益可信防蛟龙之说矣。</p>
<p>　　即如运河堤上有铁犀虎辟潮，更可为证。所尤奇者，同治二年春，撚匪窜阜宁。次年复来扰乡村，焚掠极惨，直至范堤。欲渡，为雷神港所隔，视射阳湖滨亦有大古铁。欲熔为炮子，竭数十人力始掀起，立不仆，背有咸通年号，众贼凝视，疑为宝。</p>
<p>　　铁砉然倒，压毙贼党十馀人。贼首怒，聚薪焚三日，始熔为弹，携去。旋于濮州一带遇王师，开仗即用铁弹塞炮，炮忽反击，轰毙贼，中伪王一名。噫，古铁其有神与？则又不仅能辟蛟龙、御潮患已也。</p>
<hr>

<p><center><font color="teal" size="+1">12 ‧ 金奴玉液砚</font></center></p>

<p>　　闽有闵士奇，向为收藏赏鉴家。偶游宁波骨董肆中，见有古砚一方，石则非端、非歙，纹质尚细腻，试墨不粗，顶有巨池，池上平面宽半寸许，刻两足印，如八字分排。异之，不识其源，问骨董客，亦不识。</p>
<p>　　姑以青蚨一竿购之归，装以海梅匣，藏之巾箱中。遍检博古图以及砚谱，均无此款识。旋游山阴鸳鸯湖，临水人家有小聚落，居然成市。酒家门首，列烂铜碎玉数十件，一老叟盲且聋，坐守之，旁侍秃发童，所以代目、替问答者，如水母之有虾也。闵如碧眼贾，到处辄止。见铜玉，恐有奇品沦没乡村，姑检阅搜寻，冀得于万一。其友拉去觅饮，闵不应，惟弯腰凝睇，一一过目。忽见一二寸许小铜人，眉目端好，跣双足，丫髻朱唇，著短裲裆，一手指天，一手画地。心计曰：“其太子佛耶？”然亦不甚似，爱其色黄如金，貌酷似孩提，神致得天趣，意购归置案头盆山上。问其值，童高声问叟，叟曰：“铜人耶？大奇，昨宵梦与小儿嬉，醒即枕上摸索得之，其实不愿售，客既珍爱，请以银一两携去。”闵喜，即解腰槖碎银如数与之，友方怨其值昂。闵携回，就灯下把玩，视铜人两足指爪纹理，分明如生。蓦忆砚首两足印，安之或符合，可立而不仆。急于巾箱中取出，试之，毫不枘凿，竟与砚为一物分而复合者也。然究不知古人制造之由。明晨起，欲作书，呼僮取水，僮适他去，闵以墨溅唾，先试砚材良否。甫著砚，铜人口中忽吐水于池，适符磨墨所需者，大骇。卓午后，再磨亦然，百试百验，不知水从何来。狂喜，珍同连城，不轻易示侪辈，欢忭携归。闵加锦箧数重，藏之密室。一夕醉寝，梦一红衣小儿戏于前，揖而告之曰：“吾金石之精也，山灵萃星月雷电精气，结巨石中，将成以献上方，作玉清文房。讵甫成形，即为采石人误碎其璞，山灵恶沾浊氛，弃而不顾，吾与砚从此入人间。在宋居贾似道家，明居魏忠贤家，皆秘藏不敢泄。旋即散失，分两处。昨为公携归，剑合珠还，原第一美事。然藏我者多不利。顷审伽蓝寺监斋像将落成，易送我去，俾工人藏神腹中，感且不朽。不然，则殃及无悔也。”闵醒而不之异。次两夕，又入梦，嘱更坚。异之。</p>
<p>　　往寺访询神像，果成一半，腹尚空洞。益奇，然终不能舍。明晨，砚箧封𫔎如故，启而视之，则石在而铜人杳。遍觅不得，急往寺再探询，则铜人系塑工腰下。问何来？曰：“大奇，昨夜梦与小儿语，求我藏伊神腹中，醒即于被头得此物，姑系腰作玩好耳。”闵欲以银一两购回，工不可，哀再三，工人必欲银五两始售，如数与之。携归，益珍藏，倩道流书五雷符镇之。夜闻箧中铜人声啾啾，似语如詈，声尖促，如苍蝇啼。</p>
<p>　　一日过湖，砚在箧中，𫔎甚固，水面无风，舟忽覆。闵几遭没顶，赖渔人救得生。出重资募善泅者捞所失物，一一置岸上，均无恙，惟箧中砚在而铜人复杳，盖符遇水浸破故耳。大懊恼，必欲得之而后返。索三日，湖水为浑，竟不可得。闵如痴迷，日对砚上足印长太息，继之以泪。</p>
<p>　　明年清明，其仆扫墓湖上，遇见渔人举网得铜人，急以重价购归慰主。闵见之，如攫天上月，喜跃若狂，立出银廿两奖仆。恐铜人再化去，牢执腕中，倩道流丹书符箓于铜人背，又镌八卦于砚阴，镌五狱真形于砚箧，重重包裹，铜人遂不能遁。然磨墨时，即亦不复吐水。闵知其通灵，疑为娇愤，姑俟其怒解，或仍吐水，亦未可料。由是藏十日始取出磨墨一次，用时先焚异香，供清泉，己则正襟危坐，如对神明。</p>
<p>　　月馀再磨墨，铜人色果若雾，口内复如泉之涓涓细流矣。大喜，益珍爱之若性命。翌日，有龙钟女冠子登门求见檀越晤叙，略询踪迹，语甚玄渺，忽瞪目呼曰：“老道有顽石，寄灜潭有日，曷赐璧返可乎？”闵问：“向未谋面，何顽石之寄存？”曰：“铜人砚耳。”曰：“铜人与砚同命，仆与铜人同命，道人甯索仆命，毋索铜人砚。”女冠捧腹笑曰：“姑与檀越戏耳。君既宝此砚，知此砚何名？”曰：“不知。”曰：“名尚不知，何得私为己有？此名金奴玉液砚，乃山川灵秀、星月精华凝结而成。恐久干造物忌，劫不能免，诚可惜耳。请布施贫道，送归故处，阴功不浅也。”闵窘急，几痛哭。女冠仰天大笑曰：“铜人幸而成此质，何不幸一遇石工破其璞，再遇痴男子锢其身。数之所在，其能免乎？”拂袖出门，倏忽不见。</p>
<p>　　闵急诣内，启箧视。铜人尚在，惟眼眶隐隐有泪痕，甚不可测。一日，天忽雷雨，电绕所居室，烈火走金蛇，大雷随震，若破柱。闵正惊惧，忽疾雷一声，如有鬼物穿窗入，烟雾遂迷。闵亦耳聋胆裂，蜷伏几榻下，不敢动。须臾，雨雾雷收声，起视室中各物均无恙，惟藏砚箧重重破损，视砚则击裂为二，铜人则首级断矣，背上丹书如以水洗去，更以神篆若滴泪痕，盘曲不能辨。闵大哭，急以虎胶合其视，联铜人首，于假山后石隙瘗之。夜梦小儿来，颈有血痕，怨闵曰：“因公禁锢，致遭雷击，请延高僧，为我讽妙莲经解劫咒万遍，或可疗颈创。不然，当请公偕亡。”闵醒而志之。售良田，果招僧为讽经咒，开道场四十九日。功德满，瘗砚处忽破裂。视之，断者已续，无痕迹矣。惟磨墨不能再吐水。</p>
<p>　　闵后寿八十病终，易箦时，遗命其子孙以砚殉葬。后人恐有昭陵之祸，违遗命，斧碎其砚，火熔其铜人，亦无他异。</p>
<p>　　懊侬氏曰：荆璞反伪，燕石方真，古今同一好恶。至于跃冶之金、能言之石，更为怪异，何足宝耶？而𫘤竖子什袭而藏，且津津说梦中之梦，妖由人兴，情态亦何可笑？彼子孙竟能矫乱命，斧而碎之，火而熔之，除恶务本，彼子孙有焉。</p>
<hr>

<p><center><font color="teal" size="+1">13 ‧ 冰炭缘</font></center></p>

<p>　　吾乡程禹山孝廉，著有《冰炭缘》说部，兵燹后，失其稿。馀髫龄读之，颇解颐。其略云：大灜海之北有国曰冰。雪海雪山，环植琪花瑶草。南有国曰炭。火山火井，环植火树银花。有长堤一线以通之，北净土，南劫灰，筑成曰缕堤。有桥以界之，下通清浊流，曰炉桥。有关以镇之，砖甓皆温暖玉，曰鼎关。两国相距，计十二万里，久不通问。</p>
<p>　　突厥国王膺奇疾，烦闷狂瞀，祷于炎帝，罔效。迺召医国手亚利鹁鸪视疾，蹙额而对曰：“大王龙体违和，由于面热而心冷，阴虚而阳炙，非服冰桃莫廖。惟桃乃冰国产，途遥不易至，奈何？”王下诏，宣善于词令、不辱君命者，充皇华使。榜国门，三日无一应。亚利氏迺拜手稽首上疏曰：“臣虽冷面，而有热肠，蒙大王青眼，委以赤心，拔臣于荒落遐陬，置臣以温泉燠馆。清夜扪心，敢不摩顶捐躯，图报万一。今以绥山之甘，作秦庭之请，臣不才，愿假以火枣十斛，火鸟一双，火齐百颗，再修尺一书，臣凭三寸舌，往说彼国，或可效张骞出使折大宛奇芳，汉武延年，赖瑶池硕果，则天下幸甚。”</p>
<p>　　王览表大喜，可其奏，遂载宝而行。冰之氓正登凉观，凭爽阁，涤霜毫于冰瓯，歌白雪，相征逐。忽睹红云冉冉，薰风陶陶，自天外来，执之，炭使也。达于朝，王召见于水晶之域，光明之藏，元武之殿。亚利舞蹈跪拜讫，方欲呈国书、献宝物、舒雾颜、作温语，而国王已洞察之。盖国人浑身如素琉璃，肺腑莹澈，王尤甚焉。乃拈冰髭，微笑曰：“卿远来为冰桃乎？土产耳，市上一文钱货盈筐。昔先王暮年好道，曾求尔国火浣布炼丹药，靳不与。今事急求人，得毋为天下笑乎？货币烦携去，桃遍野，卿自采之可也。”</p>
<p>　　王语冷侵骨，使汗流侠背，乃再拜兴辞。及晤士大夫，莫不豁达殷恳，杯酒盘桓。乘间贿寺人，谒衷羌氏，始留宝，采桃并雪藕雪蛆各异味，归献王。果脆比哀家，甜如密父，溅齿镇心，疾顿愈。赐奖亚利氏为上大夫平章政事。诏以桃实种上苑，久不萌，睨之枯矣。王恐难再得。时王世子温蕊倪婴者，貌伟丽，尚无妇。冰王女琼枝尼姥者，貌纤妍，尚无夫。迺修币纳彩，仍召亚利往冰求婚。遂托羌为冰人，委禽妆。朝士佥曰：“不可。”王惑于羌，许筑甥馆，行王姬下嫁礼。</p>
<p>　　亚利氏飞章告王，先进长明灯、自然鼎、照乘珠，当温台焉。比世子来，火树烛天，火城匝地，从者衣绣裳，然宝炬，鼓朱弦，拥护世子登火轮，驭以火龙一，火马二。按辔徐行，登堂拜冰翁。应对便捷，赐宴于小广寒清虚之府，弹冰瑟，叩冰盘，嗷嘈数声，凄入心肺。宫嫔淡扫蛾眉者数辈，从容捧主出。甫与交拜，世子即寒噤战栗，不能自持。旋有内侍宣敕曰：“吉夕良辰，人间天上，雀屏妙选，牛女奇缘，准赐尔附马宫主合卺于冰壶殿。吁琴瑟鼓钟，双双静好，无负朕意，钦哉。”</p>
<p>　　拜谢讫，画烛盈盈，宫漏寂寂，人静矣。世子揭巾微睨，则见臂玉鬟云，人世无匹。爱之极，拥抱入怀，忽觉冷气一缕，从主发肤中冲出，齿震震，毛森森，玉楼起粟矣。明日病，王赐冰蚕所织冰绡一袭衣之，病更剧。召亚利氏诊之，曰：“吾主病，服桃愈，此丈人家果也，曷服之？”甫食一枚，竟薨。主哭之痛，泪下成红冰。亚利氏惧罪自杀。</p>
<p>　　自思罪首者羌，击杀，投之雪窖中，化为老元绪。炭王闻之，痛且怒，遣将火牛奔德冲，副以火鼠屈德通，率甲士布火云阵，兼程伐冰。冰王登陴，览敌旗画蚩尤喷雾状，大恐，勉集方巾道服文弱之俦出战。三战三北，急闭城，坚壁清野。牛攻城如沸汤，鼠掘地若增灶。王无如何，筑坛，丙夜祷于神，文曰：“臣德凉薄，致膺奇厄，噬脐剥肤，焦头烂额，釜鱼焰腾，瓮鳖炭炙，伏乞穹苍，俯赐矜恤燃箕，罢煎抽薪，沐德顽炎立除，感而且泣。”焚帛稽首，拜哭失声。主痛父热恼，干急无策，亦抽刃断纤指，供神食，乞神佑。</p>
<p>　　是时，刁斗森严，忽闻空际步虚声，有天女绝艳，骑白虎，临坛挽主手曰：“尔识我乎？为怜尔孝来救。”诘朝选壮士伏城𬮱，开关拍虎项曰：“神奴儿去休！”虎咆哮出，毛出水如雨，口吐雹如炮，敌大败。忽又滚地化一小儿，雪为肤，玉为貌，笑容可掬，袖出短笛吹之，敌痴立如木偶。天女挥壮士破敌，虎遂手缚火牛，系组献俘。天女曰：“无伤也。”鼠逋告炭，果卑词厚礼求和。纵牛归，王询曰：“尔牛万人敌也，何辱国？”曰：“臣死罪，本拟踏碎丈人峰，填平玉女盆，不知何处牧竖子，口角吹嘘，使人短气，非战之罪也。”是捷也，炭不复燃，冰赖以竖。天女辞欲去，主牵衣流涕曰：“儿命薄，几倾国。镜破矣，弦断矣，无再适之理，愿随去供驱策，请父王割万不可忍之爱。”</p>
<p>　　天女颔而抚其背曰：“善哉。”主滚地遂化为凤，乃谓王曰：“实告殿下，妾秦楼吹箫女弄玉座下凤也，误驱遣，逃至下界，为尔女，吴家阿姊以神奴相假，顷得珠还。愿留神奴镇鼎关，待一百二十甲子转头时，堤消桥断，两国不通，当赐还也。”王惊，再拜曰：“敢不如命。”天女揽裙跨凤，天风浪浪，彩云缕缕，俄顷飞去。王封神奴为虎臣和气将军。炭王闻之色变，曰：“彼国其真无敌乎？”</p>
<p>　　懊侬氏曰：天地有阳即有阴，有寒即有暑，往来消长，然后四象成，万物茁焉。若冰主者，品非不高，行非不洁，卒之枯阴不生，老阴必死，又何待一使遥通，万骑遝至，始谓之不祥哉？此圣人所以为天下万世虑，而立中庸之说。</p>
<hr>

<p><center><font color="teal" size="+1">14 ‧ 卖儿田</font></center></p>

<p>　　桃源河北，有大市廛曰众兴。其地多天方人，尤多饮博无赖子。一哈姓叟，专事宰牛，设肆饭过客之同教者。生子名烺，娶教中马姓女，两小颇相爱，事翁亦婉顺得体。女家居崔镇，相距二十里。时十一月，女忽思归宁省双亲，烺不忍拂，告诸翁。翁命以腌牛脯肝肚零星槖而付女，携奉伊亲，为御冬旨蓄。女感谢。</p>
<p>　　烺识字，日坐肆中司簿籍，翁又不使送女，路途既熟，女又向不缠双跌，故遣之自回也。女行至中途，天忽雪，始犹冒雪行，继则雪如掌，迷不辨路，欲就村中宿，则一望寥阔无人烟，欲勉力行，则天又欲暮，雪不止。无已，视路旁有土地祠，门开，可暂避。趋入，见有安东少年推下泽车者，已先在焉。少年坐倚东壁，女遂倚西壁。约略问讯，互相慰劳。女瞷少年美于其夫，心爱好之。少顷，少年欲碾车他适，女极意挽留作伴。少年曰：“我来此久，腹中馁甚，奈何？”女曰：“易耳。”手拈槖中物，与之食。夜即潜就少年寝，曰：“彼此无袱被，曷互抱，可分暖。”少年曰：“神明在上，我不敢。”女强之，始允。少年本伟男，迎送得女喜。事讫酣寝。晨视雪霏，少年辞欲去，女更分赠槖中物，曰：“以此作干粮，表奴心。”少年受之，亦不及讯姓氏居址，匆匆分手。女向西，少年向东。抵众兴时，已卓午，见哈叟饭馆甚雅洁，停车门首，趋索酒饭。自以女所持赠者，索脔刀缕切下酒。</p>
<p>　　店主人潜视客所啖者，似自家所市脯，再视逼真，心甚疑骇。遂就与殷勤，乘间问客所携何处来？客且啖且笑曰：“大便易。”缕述昨宵事。主人闻之，色暴变，即又强制笑曰：“客独饮，不畏岑寂耶？请少住，俟我瀹清茗来，为客解渴。”言已，趋告其父，又缕述客所语。其父趋视之，果然。再与语，亦同，大骇。其子愤极，无策。其父曰：“毋躁，曷留客宿于家，尔呼妇来，骈斩之便了。”其子豁然悟曰：“善。”视客大醉，且昨宵劳碌，意甚惫。其父曰：“客尚欲行耶？”曰：“行耳。”曰：“日已下舂，虽行未必达。曷权就敝庐一止宿。客爱友，绝不较房值也。”曰：“萍水交，打搅不当。”曰：“是何言与？四海皆兄弟，子不闻乎？”客喜，父子引导入后宅耳房中，四壁芦苇编就，加以垩圬，中有短榻，其子携衾枕来，极款洽。客方谦逊，其子遽反扃其扉，曰：“客请早寝，此间多狗盗，不得不珍重耳。”言已径去。客鼾卧，意甚得。须臾，酒醒，视室暗如漆，灯早灭，听街柝登登，不能眠。心忆主人乔梓，何如是好客？身有火具，钻火篝灯照四壁，环挂牛骨角，累累缕缕然。心蓦忆主人乃回教，昨宵私媾者莫非其儿媳？然则醉后语泄，幽我于此，潜怀杀机与？愈思愈真，愈恐惧，大窘。知门已反𫔎不得出，视苇壁不甚坚，急吹灯，谱挖壁洞，蛇行出，窜入荒野，天明辨路，得命狂奔去。</p>
<p>　　其子当少年寝时，已裹刃衣内，辞父奔外家，持灯夜行。晨始达，入门与外父母略寒温，即索妇归。外父母诧而留之，曰：“昨始归，何遽催返？”曰：“父暴病，遣侍汤药需人耳。”言已，径招其妻行，妻欲早妆偕返，不许。按之急走，卓午始诣镇。妻前行，甫越重闼，烺闭户，遽抽刃，从背后斩之，头落地尸倒，倚扊扅。翁见之，急破耳室门索客，杳无迹，视苇壁有洞，雪光透入室，知逸去，始窘曰：“杀奸杀双，顷只斩尔妇，奈何？”子亦无计。翁嘱其子坚闭门，坐守尸。己即从洞出，往求计于镇之某先生，盖熟读《邓思贤》之书者也。踵门告曰：“事已至此，但求妙算活吾儿。河口有二顷膏腴田，方如印，乃集数十年杀牛之资，计六百金购得者，愿为公寿。券在此，不吝也。”某筹度再三，既概受其田，曰：“得之矣。镇中阘茸儿好夜博，五鼓始归，尔夜开半扉而半掩之，露小灯光，尔父子袖刃掩门后，无论何人，若瞰灯入吸淡芭蕉，蓦起执而斩之。但有双髑髅，颈血模糊，谁辨之耶？官即验新旧血，但图案结，量不深苛。若舍此求第二策，虽诸葛复生，亦将束手。”</p>
<p>　　翁喜，归果如某言伺之。甫四更，即有一人，毡笠盖脑门，目近视，逡巡门外，遽掩入，甫以短烟筒出向火。其子之刀已飞去，首脆截如断瓜，移近妇尸，挑两首入城报邑宰。宰即来验，伍伯登场，观者如堵。众视女尸果烺妇，男尸非他，某先生长子也。众知某之子虽不端，然与烺妇向未通言笑，又视其血迹不一，大疑。宰审确，亦心疑，呼某来，谕即认尸领葬，疑必肆闹，而某竟服贴领去，惟掩泪恨子之不肖而已。</p>
<p>　　宰归，欲根究之，司阍者侦知所以。盖某心艳哈叟田，授以计，并未告其子，亦万不料其是夜适博归过肆门，即刀下死。归告邑宰，宰为之吐舌，案结。至今河口二顷田宛在，依旧膏腴，而田主已迭更姓。行人指视叹息，犹呼曰：卖儿田。</p>
<p>　　懊侬氏曰：虎虽至恶，不食其儿。人虽至愚，有自杀其子者乎？涎此数亩地，遂斩其宗祀，天之报施当矣，捷矣！好讼之书名邓思贤，见《辍耕录》。易云：讼则终凶。况借此杀人以利己者乎，噫！</p>
<hr>

<p><center><font color="teal" size="+1">15 ‧ 北极毗耶岛</font></center></p>

<p>　　客有驾海舶游沧溟，见波涛汨没中，时现岛屿，或乔松古柏，或月榭风台，或仅荒烟蔓草，知有奇境，欲往览焉。舟子曰：“不可，海路莫造次，恐有性命忧。”盖境愈奇，则毒虫愈伙，缥缈蜃气，实所以惑人也。尤奇者，海客谈松江朱笏岭孝廉事。</p>
<p>　　道光某科，孝廉赴京兆试，落第，由天津乘海舶归，行较捷。甫出大洋，即遇飓，簸荡舟覆，舟子尽丧鱼腹。惟孝廉抱一朽木，随风播扬，不知几千里。两日抵一岛，嵯峨怪石，石隙古树大参天，树根缕缕，若藤萝穿石达而拖于水。遂舍木攀根猱升，始登岸，山深气肃，杳无人踪，怪鸟昼号，蛟螭夜舞。孝廉馁且惧，既而自思饿亦死，曷拼饫虎狼，或可穷其源。</p>
<p>　　循岩拾级，缭曲幽深，逾一磵，飞爆潺潺，两壁如夹，壁有光，鉴人影，石有火，若天星。绕潭抚壁行，忽得一洞，门半掩，大喜。视门首有石额，镌蝌蚪文曰：“北极毗耶岛琼云洞天。”入则别有世界，路渐坦平，远远有人家，若小村落，叠乱石子为屋，搘巨蛎壳为门。遇一樵者，就与乞食。樵者问何来？告以故。曰：“有缘哉，洞门三年一开，乃阴极阳生之日，子适逢其会耳。盍随我归。”村人闻客自天朝来，争来问讯，竞具壶觞，且为烘湿衣，设寝榻，意甚殷。孝廉感且询，曰：“岛中沃产良田，颇能自给，惟近岛有大小沙一百六十馀所，能胶舟，向不通中华，君乘冯夷至，将安归乎？”乃泫然曰：“仆死不足惜，惟家有白头母，娇妻幼子，为恋恋耳。”众闻之，泪亦涔涔，似动情，告慰曰：“吾辈隶阿罗伊尼霍道人管领，明日请导往，见而哀之，或得计。”</p>
<p>　　翌晨，众来唤起，进松子饼、藤花糕。餐已，偕入城郭。人民熙攘，无异中华。至道人门，众与司阍者语良久，顷听传呼，孝廉偻入伏谒，道人答拜，肃入座。视道人黄冠朱履，鹤氅翩跹，左右侍僚，面如冠玉。道人殷殷问行踪，孝廉缕述，且求援。曰：“时未至，曷能遽为力。茫茫孤屿，文星忽临，仆正有所求，岂非天乎？中原才士必熟六经，乞为蚩蚩者日授一二，感不可言。”孝廉逊再四曰：“丈夫腾霄出尘，广搜秘笈，安用人间呫哔耶？”曰：“非也，仙佛无不从圣经出，而况其他。”引之一处，石堂三楹，亦极宏敞，斗室一笏，可供起居。道人遣两童子服役，日送两餐，亦甘旨。问弟子，笑指堂后壁一古洞，门扃𫔎甚固，曰：“在此也。乞每晨隔壁口，授使若辈同声习之，即沾化雨无量。”孝廉意甚惑，姑试为之，呼众生听口授，内噭应曰：“诺。”雒诵琅琅，音则苍嫩不一。居两载馀，闷甚，偶阅其门，则巨石而灌以铁汁，师生虽不面，然久亦闻声而辨某某，名则皆咬牙吃舌字，不甚记忆。主人事大忙，亦不常亲炙。私询童子，喁喁，“师耐守，或可生还。毋哓哓问也。”</p>
<p>　　忽道人翩翩来，曰：“明日有机会，可送君归。”孝廉感谢，喜极而悲，曰：“行将别矣，但师生两载，如隔万重山，究何故，乞明示，祛怀抱。”曰：“此岛为大灜海极北处，阑干北斗，遥挂南天，阴极阳生，地土温煦，语言清楚，反与震旦国相仿，其实有不同。上帝因岛中有幽窟如泥犁，命锢古今恶物如魍魉闪尸等，谕某主之，每逢红羊赤马，准此辈一生中土，为人民灾。老夫所以浼高人者，欲为若辈稍化气质，或荼毒略简耳。”曰：“吾国尧舜当阳，四民乐业，何劫之有？”曰：“阳极生阴，乱极思治，所以黄帝时亦有蚩尤，尧舜代亦有苗危。旋即扑灭，仍幽于此。”</p>
<p>　　孝廉素好奇，闻之，坚求暂辟双扉，俾略觇视。道人以手拍项曰：“此事大不易。”既而转念曰：“使之预睹文人面，亦大好。”言已趋入，更华阳巾，登云履，锦袍玉带如王者，随以武士皆金甲，侍以美女，皆羽妆，士皆仗戈刃，女皆捧香炉，哀哀奏仙乐，声甚凄。道人秉笏设祭，匍匐告天，口喃喃良久，治起执麈尾，西向立，孝廉东向立。一武士努目登堂，以金斧挝门三通，门砉然开，黑气腥风团团滚滚从门内出，道人咒再四，始尽。有光一线，依稀见洞中物，或人首飞走，或兽体语言，怪怪奇奇，穷极变相，倏一九首人蟒，目睒闪，欲奔出。道人大喝，急以麈尾拂兽环，门顿阖。再拜，加以符箓，扃如故。</p>
<p>　　笑曰：“贤高足，子见乎？”孝廉悚惕，不知云何。少顷盛治觞饮，山海珍错，为孝廉祖饯。酒数行，道人口吐大赤珠悬空隙，一室如火城，不假灯烛也。痛饮雄谭，宾主互醉，道人拔两铜剑起舞，盘旋左右，跃入云际，如龙之翱翔，倏离倏合，目为之迷。舞已，扣盘而歌曰：</p>
<p>　　金乌玉兔如晶球，茫茫六合如浮沤。六合以外究何物，问天不语呼阎浮。自顾平生亦莽荡，何幸海峤司羁囚。我有古纯钩，倒插昆仑山上头。谁言山苍苍，我有飞红梁。谁言海茫茫，我有青雀舫。以舫送子休踟躇，家有白头啼老乌。</p>
<p>　　歌已，仰天叹。孝廉亦唏嘘泣下。须臾天明，送之山下，横一枯槎，植布帆碧色。孝廉见无舟子，不敢登。促之，始登，宽仅容膝。嘱曰：“第闭目寝，勿问远迩，自能抵珂乡。”又与一囊，纫而封之，中累累。曰：“两年修脯耳。”孝廉受而置身侧，欲拱谢，道人遽挥以羽扇，槎如箭离弦，顷若万馀里，蓦听人声嘈嘈，宛乡音。正倾听，忽槎触岸顿止。起视之，海宁也。负囊跃登岸，回视枯槎顿缩，犹当时朽木，上有断芦桂树叶而已。泛泛水滨，忽杳。</p>
<p>　　急买舟回家。至则家人辈见之，皆却走。呼与语，始审家人疑为死，已为立木主祀中堂。其母犹健饭，妻子无恙。出囊中物，视之珠也，货之得巨富。至咸丰十年，粤寇大乱，窜扰苏松，而孝廉已故。遗命其子挈眷早他徙。伪王某率逆党攻城，偶经孝廉墓，忽凝视其碑志，哑然曰：“咦，朱先生耶！”呼众罗拜，加封植而后去。</p>
<p>　　懊侬氏曰：尝闻驾海舶者患海鬼夜叉，每鼓浪覆舟，必以预蓄字纸灰当风一扬，彼得灰一口，即贴服鼓舞而退。盖彼腹有圣人字迹，始投生中华耳。观此愈征文字若是灵异。然粤匪之猖獗也，首在烧毁书籍，又何故与？余家三世所藏，尽付祖龙之劫，秉笔至此，涕泅滂沱。</p>
<hr>

<p><center><font color="teal" size="+1">16 ‧ 神灯</font></center></p>

<p>　　明世宗时，沿海倭寇之虐，古所未有。己未夏，贼由吴淞至狼山，将奔山阳，淮人震恐。江北巡抚李遂提兵疾走，从间道来，由吾乡至宝应，遂夜入淮安。部署定，潜师姚家荡。明日合战，贼稍却，奔庙湾，公率师大破之。</p>
<p>　　公之子名材者，举人，年方二十馀，势急白于父，径发司库金，募死士三千人，自将击之，果败走。公策其必由泰州趋江都，犯天长，图窥凤泗。素审扬州都阃司沃公讳田者，勇绝伦，飞令饬之。沃公奉命，整偏师，张旗鼓以待。明日，贼果至，奋勇兜击，斩截无算。贼穷促，趋天长，公率师追剿。逾秦栏，天欲暮，两材官跪请曰：“穷寇勿追，且天长为邻封。”公曰：“吾奉李中丞节制，杀贼救民。能驱贼，害邻乎？”叱之进，而贼已在天长之东崇家冈，掘陷马坑数十处，伏以待。公至，阴云四塞，昏雾乱垂，不辨路径。方欲以石钻火燃炬，突闻贼起，马惊逸，堕坑堑，遂遇害，两材官亦殉。</p>
<p>　　吾乡筑外城，建挡军楼，团防御倭甚严肃。贼至，正欲攻击，侦李公子将领兵追至，遂急趋宣家河。盖欲由龙冈东阳等处向西窜。时吾二世祖以文人习武备，乡居临河。闻贼至，家人尽刺船，潜入后湖芦苇多处。吾祖瞰壁悬咸彘肩、鸡、鱼甚夥，将蓄以御冬者，笑曰：“如此甘旨，何必享贼？”乃自执炊爨，白粲盈釜，气蒸腾，鸡豚亦熟。甫执匕，闻前村马铃声。觇之，见海王头怒马如飞，荷雕弧，握佩刀如霜，大股至，急挈两釜盖，出奔后湖。贼射之，以釜盖为盾，矢如猬集，而公已遁入水云深处。贼入门见釜内物大喜曰：“若以肴啖我，奈何仇之？”因肆啖，留佩刀一，鬼脸钱数百，书壁曰：“遗此报贤东道主。”</p>
<p>　　公归，视刃鞘，镂金嵌八宝，刃则铦利如雪，宝之。闻沃公殉倭难，纠乡之父老，礼葬于冈之阳，两材官瘗左右。呈请详奏，得封号，碑曰：“敕封镇远将军某某之墓。”又立祠于龙兴集，在吾宅西五十余步。沃公有灵，岁放神灯，晶荧遍山谷，或随风舞，或挂树行，或如阵图，或似卤簿，或缓或急，穷极变相。士人以之验丰歉，祀甚虔。乱后，馀回里，门巷全墟，遍地瓦砾，沃公墓道既无恙，祠堂碑亦巍然独存，盖有鬼神呵护也。</p>
<hr>

<p><center><font color="teal" size="+1">17 ‧ 宓珠</font></center></p>

<p>　　莫公子镕生，西浙人，美丰姿，喜修饰，自诩为羊车中人。失怙恃，幸依乃叔某太史公。年十七，因丁壬错迕，尚未下玉镜台。太史官京师，公子家居，渐知盗仆妇，太史夫人不知也。浙之大家，多佣贫家女司女红，荡者恒与主人私。夫人素审西鄙顾某妇叶氏贤，浼佃人郎当往募。妇来，则携一幼女名宓珠者，荆钗韦布，袅娜可人，年十五，即能拈针襄母劳。公子蓦见女，即莹莹眼垂青，而女多避匿，不能与之语。叶氏偶小恙，公子为折券量药，极殷勤。小愈，使女出拜，挽以手，始得与女语。然欲挑之者屡矣，苦无隙。一日，叶侍夫人看园中牡丹，公子袖荔枝翩然至，适女独处操刀尺，见而欲逸，为其所阻。问曰：“公子将何为？”面赪心忐忑，不能吐一字，久始战兢以荔枝进，女坚却不顾。公子情急，拼决裂，曰：“小生为卿，骨柴立，梦颠倒矣。”言次，欲揽其袖，女欲号。公子惧，去犹回顾曰：“忍哉，卿也！”他日又蹈隙往，仍如前状。女投剪而起曰：“妾虽贫，非歌陌上桑者，公子好自爱。”公子洒涕曰：“小生不敢望非礼，不过乞卿一言，订三生约耳。否则为卿死，恐不能视卿独生。”女思之良久曰：“公子深情，已篆心曲，但未审以妾为妇耶？为妾与婢耶？”曰：“妻也，若以卿为妾，不怕折寿算与？”女信之，曰：“鸡鹜得随凤皇，诚家长之所深愿，若媒灼往，无不谐。”曰：“是非先与卿盟不可。”突夫人至，见女与公子语，以为两小无猜，不深疑。一夕，女坐空庭望月，公子瞰人静，胁入己室，相与拜双星，盟百年，然后扶之榻上坐。欲与乱，即娇嗔曰：“先污后嫁，他时花烛，郎能信其贞耶？”公子敬爱，欲互赠佩玉，曰：“妾之一身皆郎所有矣，何必重物？”旋见花枝弄影，疑惧遽去。叶事蒇，将告归，女更私嘱公子曰：“前夕之盟，可信否耶？”曰：“天日之誓，何能儿戏。”女流涕曰：“公子阀阅，恐非寒家所称，即不敢拗长上，成敌体。然柳枝、桃叶，亦妾所甘。倘负斯盟，妾有死耳。”</p>
<p>　　公子以巾代拭泪曰：“此固小生日夜所筹者，行当婉陈夫人玉成之。夫人慈，卿所知也。倘中变，小生亦死以报卿。”女欢喜敛袖曰：“郎真有情人也，昔有盲者推妾命，云有夫人分，今果然耶。”再三叮嘱而别。而生终未敢以此意达夫人。时太史已外任成都太守，遣伻接眷走巴蜀，公子与焉。太史见其玉立颇不群，爱而抚摩曰：“阿侄好努力读经史。我已聘得吴侍御女，名晨香者，为汝妇。渠家无白腹东床也。”公子佯拜谢，而心终恋宓珠。</p>
<p>　　既而转念曰：“危矣哉，幸未污渠清白也。”一朝亲迎，视晨香美绝伦，且工吟咏，媵婢亦端丽，较宓珠且有上下床之别。私心自笑曰：“昔何饿眼，抑见之不广也？危矣哉！幸未以佩玉为质也。”时新佣刘妪，女红不亚叶氏，惟居恒白昼掩关眠，以为病，不之异。晨香命婢子小鸾师事刘，笑谓公子曰：“他日为郎作小星。”夫人亦笑谓：“此婢颇肖顾女宓珠，特不如其慧耳。”时宓珠居乡里，年已及笄，夕卜灯花，晨占鹊语，而公子久无耗，枕上泪痕满焉。其父顾某将联婚于东村某大户。女窘急，私告于姨，姨疑已破瓜，女泣白其无。探隐处，仍处子。往询女母，茫然；转告顾某，大怒，仍执目前议，女泣曰：“莫公子誓言在耳，背之不祥，乞父往询。渠如无其事，儿甘心嫁田舍郎。”姨亦怂之曰：“事若真，岂不为门楣光？”适郎当将往蜀，即浼为传语。郎至，见上下均称娘子美而贤，即错愕不敢启齿。归告所以，顾诮女曰：“若何？汝曷对镜自照，髪蓬蓬尚欲嫁金龟婿耶？”女默然。</p>
<p>　　东村某大户遂委禽，资颇丰。是夕女犹与母絮絮语，明晨寝门坚闭，辟之，则已梁上雉经矣。大户索聘资甚急，某益怒，骂妇曰：“不端妇，始生不肖女，行当斧钻加汝颈。”妇既痛且辱，哀哭至夜午，亦逡巡自挂东南枝。</p>
<p>　　顾某欲兴讼，邻曰：“势既悬，又无凭，奈何？”乃草草薄殓母子，瘗北邙。迢迢数千里，公子诚不知也。一日闺中偶与小鸾嬉，刘岖目之，笑吃吃不休。公子曰：“婆子癫病作耶？”曰：“某非癫也，公子忍哉！”公子大诧曰：“请问。”乃屏而问故，曰：“公子曾戏一垂髫人否？”曰：“良子天人尚陇蜀耶？”曰：“里居耳。”曰：“无。”曰：“顾宓珠何人耶？”乃惶遽不知所云。曰：“冤𧕏哉，渠为公子背盟，母子毙命，讼诸阎摩，准其报冤，索公子偿。我此郡勾魂使也，日昨郡神准浙神劄，知渠渡关津，须时日，先与我勾票，即公子名，尚懵懵耶？素因夫人遇我厚，始泄，拼冥责。”</p>
<p>　　公子长跪乞援，曰：“且往告夫人。”夫人亦哀妪，曰：“事只一线望，未审娘子允否？如书结发顾氏宓珠木主祀中堂，渠来必凭人作鬼语，一家慰且怜，哀且敬，渠心软，或金铃系解仍渠一人。”夫人婉商于晨香，晨香曰：“但能救夫，何惜让虚名？”太史急为延僧宣梵呗，祝生天，正忏悔讽诵间，妪忽奔入曰：“来矣。”小鸾突倒地，旋跃起，拉公子袂，怒曰：“薄幸郎，安乐耶？”晨香急抱婢大哭曰：“姊姊且须臾，是非姊姊木主供中堂耶？是非元配荆人姊姊名耶？堂上藋茀称夫人，皆非姊叔姑耶？此邦二千石称太尊者，非姊叔舅耶？姊自戕，得耗后，一家为姊哭几昏，姊知其事耶？郎即不义，姊即不怜妹苦耶？妹已两月妊，他日即姊姊儿，姊不知耶？”且言且哭不辍，婢瞠视良久曰：“咦，我竟不知妹子若是之可人，我今悔此一死，且悔孟浪告阎罗。”夫人亦对之哭曰：“儿死不识我耶？当日在我家喜嚼荔枝，恒蓄以饲汝，忘却耶？汝爱绣牡丹枝，我教汝画帧，又忘却耶？前本我之昏瞀，非公子忍，不能恕耶？今佛迦拔汝，能消受耶？”婢亦哭曰：“儿亦何敢忘夫人德？”遂与旧相识者一二问讯，且历述自戕苦。生前好负手支颐，仍一一如前态。夜夕，晨香潜生他处，己与婢联榻眠，情话极友爱，围棋吟诗，与晨香角。夫人问：“儿不工此，何顷艺之增？”曰：“鬼灵于人也。”住三日，忽呼公子至，恸数其罪曰：“吾恕汝还，自去解讼狱。所以然者，看吴家妹子面情耳。侥幸哉，郎也！薄幸哉，郎也！”又回看晨香曰：“我为妹子送一石麟来，兼以报夫人。”言已倒地，婢遽醒，昏昏如久病之乍瘳者。遽索刘妪，而妪已睡昏昏，至夕始苏。曰：“顷送宓娘登程，语刺刺不休，想一去不来矣。”</p>
<p>　　公子闻之深自庆幸。晨香娩期，果生一子，极英俊，汤饼筵开，小鸾鸯忽又倒地作宓珠语，曰：“妹子速为薄幸郎预后事，不可挽回矣。”问：“前已蒙姊恕，何又毁议？”曰：“我已休矣，奈我母死太苦，讼不已，浙之神亦怒其儇薄，许对质地下。已置小房舍，狱具，当断之成幽婚，亦无大苦也。”婢子旋苏，而公子倒地毙矣。晨香守节教子，年二十八岁，忽微恙，夕起凝妆，作诗一律，跌坐而逝。诗曰：</p>
<p>　　鸾孤影只剧堪哀，眉锁双峰镇不开。原为槁砧甘簉室，依然冤狱赴泉台。<br>　　九原早有司香伴，七字虚抛咏絮才。寄语人问裙屐辈，慎毋薄幸累金钗。</p>
<p>　　懊侬氏曰：莫公子风流自赏，一旦负盟，虽非污而弃之尚无所逃于夭地间也，况李十郎一流人物乎？读《紫钗记》梦鞋一折，始知仗剑黄衫，不若红颜厉鬼。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_03/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_03/" class="post-title-link" itemprop="url">夜雨秋灯录 - 卷三</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-24 00:00:00" itemprop="dateCreated datePublished" datetime="2000-10-24T00:00:00+08:00">2000-10-24</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>


<p><center><font color="teal" size="+1">01 ‧ 一声雷</font></center></p>

<p>　　明季，吾乡大雷雨，空中坠一异僧，蜷须广额，碧眼方瞳，耳戟双环，似是西域人。自云托钵朝五台，倦卧绝崖松树下，甫交睫，不知何故至此。语虽诞而貌慈，乡人多爱之，争延至家，进餐饮，问茹素否乎，曰：“素也食，荤也食，”更喜其诚笃，送之真胜寺，俾挂衲，自名铁罗汉，不事梵呗，唯日与所游者饮酒食肉而已。</p>
<p>　　闻城北可帆园梅花甚佳，约居士二十余人往游。离城二十余里。时尚春寒，人皆重裘，僧则破衲。行至半途，日卓午，各热甚，争解去，僧悉代衣之，亦绝无膨亨状，面亦无汗。花下亭子，趺坐倾谈。少顷，雷鸣，雨如霰，为花辟尘，霁则转凉，仍解付各人衣之。以是，人多乐与之游。游必饮，饮必醉，醉则随处倒卧，鼾息如雷。夜归寺，必索水濯。僧佣候门，多恶之。一夕以冰水进，僧抽袜伸足，故作蹙眉咬牙怯暖状，须臾，果然气蒸腾，且炙手矣。</p>
<p>　　每闻钟鱼笳鼓，意颇厌恶；惟闻雷声必倾耳悚听，或悲或喜，或点头顿足，或合掌诵佛，曰：“善哉善哉，如是如是！”众笑之，曰：“若以我为妄乎？吾雷之知音也。天以云为容，沉霾如墨者愁，变幻如锦者喜；以风为气，长空怒号者戾，穿花飘忽者静；以雷为言语，罚恶则大声疾呼，以正其罪，赏善则郑重飞扬，以策其勋。”言次，又闻空中殷殷，众曰：“顷又作何语？”曰：“骨隆冬，骨隆冬，恼煞也碧翁，闷煞也化工；孝不孝，忠不忠，耳也波聋，目也波。骨隆冬，心冲冲，云消也，雨霁也，故态萌。”众轩渠以为妄。</p>
<p>　　顷又睹雌电，走金蛇，霹雳震，屋瓦飞走。众掩耳，问曰：“此又作何语？”曰：“胡家媳，忤阿翁，翁茹素，饭断葱，击之击之稍从容，骨隆冬。”走询之，果有胡氏翁媳口角，闻雷怖，伏地尚未起。一日，雷声沉沉，若疾若徐，忽作奇响，云豁然开，蔚蓝如沐。走询之，曰：“宦十年，囊何空，灵辇至，城之东。吁嗟乎，王公！吁嗟乎，王公！荫及子孙富贵通。骨隆冬！”果闻门外鼓吹喧闹，人马杂沓。盖邑绅王公，卒于任，其子扶柩归，邑人士迎请入城耳。</p>
<p>　　一日，雨倾盆，响震山谷，雷火光作青紫，炫人目。询之，曰：“有长虫，粗于瓮，灿于虹，久则助魃化毒龙，噬及生物神岂容，杂杂杂，骨隆冬。”走观之，果有大蛇震死于南岗之阳，以是人始惊其异。居三年，乡之老幼妇孺，无不知有铁罗汉者。</p>
<p>　　一朝濯足整衣讫，遍招所与游者，集于寺，笑曰：“和尚日日啖施主，绝不作东，何以为情？”乃折纸把笔，画酒樽匕鬯，鸡鱼虾蟹各种焚之，烟袅袅作彩云，众方凝视，忽奇震如爆竹，惊怖回顾，则室中已陈设完好，酒满樽，菜满盘，几案排列，就坐饮啖，品味无不绝佳。众乐之。有拇战者，有射覆唱歌者，僧亦欠伸而起，曰：“老僧愿招雷部阿香来同饮，何如？”众曰：“善则善，恐亵神耳。”曰：“无妨。”更折纸，画水天无际，远树迷蒙，一船挂帆，乘风破浪。焚之，烟团结如球。球破，成楼台，成山林，水澌澌流山足，顷刻流渐阔，若江若河，突一舟上流来，僧忽跃登舟，身仅盈尺，向众拱手，曰：“珍重！”船上帆影奔驰，鼓声大震，视之，已杳。回顾几案盘杯，亦复乌有。自是始服之如神。</p>
<p>　　后十年，乡人某，因事至咸渎，偶游永宁寺，见铁罗汉趺坐廊下，左右两巨瓮，目若瞑。某惊喜欢跃，曰：“大师乃在此乎？”僧不答。拜之摇之，亦不动。询之寺僧，云：“来此久矣，瓮昨甫购来，不知作么生。”乡人仍坐守之，夜三鼓，僧忽大呼“雷音王菩萨”不辍。某邀大众视之，已坐化矣。某遂缕述僧之灵迹，众始悔恨，遂以瓮作涅，合而葬之后圃。某待其竣事，拜而后去。</p>
<p>　　阅二百六十余年，寺迭更主席，以无塔无碑碣，遂忘其事。忽一夕，大雷雨，土破瓮出，僧以为财，争启之，铁罗汉也。袈裟虽朽，面貌如生，惟四肢冷若冰雪，似非炼形者。舁之禅坐，环诵佛号，顶礼瞻拜。夜静大放光明，院宇如昼。远近冠钗，大善优婆，争来布施。遂装金建龛，供于西廊，约略生前趺坐处，颜曰“一声雷”。</p>
<p>　　余避乱，幕游咸城，乃同治龙飞二年也。偶谒金容，因忆吾乡邑乘，载有《铁罗汉传》，惟载着裘濯足两事。询诸寺僧，始得其详。且云一夜大雨，方丈知酱瓮未盖，急呼僧，声为雷声所隔，方丈谓酱必毁坏，清晨视之，瓮已盖好，询大众，无知者，及观僧像，口角指头，尚有余酱云。</p>
<p>　　懊侬氏曰：东王公与玉女投壶，枭入不出，天且为之唏嘘；枭误不接，天且为之轩渠。蒿目下界，将痛哭而不制止者，能缄口而不言欤？霹雳大作，口舌且敝矣，唇且焦矣，而下界之人，恒梦梦而若聋焉。何来佛子，竟是知音！</p>
<hr>

<p><center><font color="teal" size="+1">02 ‧ 烈殇尽孝</font></center></p>

<p>　　河间西鄙，有烈孝女柳珮，传者忘其姓，仅得其小字也。恩县贾人某，以武庠习负贩，一骡一马，往来燕冀间；妻素悍，借以逃阃威。红羊之岁，北直大饥，道途枕饿殍，土人易子析骸，惨莫能喻。贾日至河间，从马背上见一贫媪走入篷颗中，对墓痛哭，良久，返之破屋。一髫龄女子出应门，虽菜色可掬，而容犹可怜也。贾下骑，趋索茗饮，女走避，媪迓客。问：“一坯土下，属媪伊谁？”曰：“亡夫巡检某公也。”问：“何哭之恸？”曰：“家赤贫，生者固饥，死者亦盼断麦饭，哪得不悲？”问：“女子千金耶？”曰：“然，名柳，年十六，至今未字。未亡人设旦夕殒霜露，诚不知一块肉将安归？”言已，更痛不可抑。贾亦代唏嘘，乃探囊出白镪十两授媪，坚却之。乘不意，蓦弃破几上，而飞骑兔脱。母子追莫及，遥遥叩拜，谓怜孤寡，有古侠士风，实不知其垂涎于二八娇娃也。</p>
<p>　　越半载，贾又履其地，归装更累累。入门，即大声询：“阿姥无恙？”母女奔出，泥首无算，曰：“微长者，当索我于北邙山枯鱼肆矣。”详询其乡贯姓氏，以俾供养酬大德。贾具以告，复笑云：“是戋戋者，何足挂齿颊！”媪具鸡黍供客。衔杯之次，贾询：“柳姑可得雀屏选否？”曰：“尚未。如长者作冰，真小女子有福。”贾乘间请曰：“某四十无一线，俗有招子说，愿奉白金五十两为阿姥寿，屈柳姑作螟蛉。但我老夫妇一索得男，他日遣嫁乘龙婿，当如某所生也。”媪似首肯，入与女絮絮多时，出云：“弱息凌夷，亦宦裔也，继膝下固佳；即下充妾媵，亦请明言于其先，免未亡人心旌常不定。”贾正色曰：“是何言欤？某之心，天日可鉴！”遂设信誓，媪遽诺。出银如数，曰：“粲粲者在是。但金允，即乞柳姑同归，莫耽延，俾早慰闺中望夫山耳。”媪抱女互哭，哀动林禽。贾云：“请姥暂割爱，若能如荆人意，当不日以犊车迓姥。”女恐过恸伤母心，即忍痛拜别。贾授以鞭，联辔就道。行里许，女耳中犹仿佛阿娘唤女声，遂大恸。贾告以不能两全，再三抚慰。</p>
<p>　　一日，抵腰站，置女逆旅，距恩仅三十里，忽迟疑不发，询若何，曰：“此间有故人招饮，且有交易勾当耳。”地多妓，女不知也。日则静掩双柴，夕则一灯闪壁。鹃啼血洒，蝶梦魂飞。邻家马二娘，虽时来闲话，而忆母之心终不释。</p>
<p>　　媪自送女出门，愈无聊赖，纵阿堵能疗眼前疮，而掌珠已失心头肉，昕夕泪雨，渐绝水浆。越七日夕，正呻吟病榻间，忽闻女子叩门声，媪颤声答云：“此穷窟也，谁家女娇生，来乞水火？”应曰：“儿声音，娘不识耶？柳归也？”媪惊喜，强起拔键，奔入，果不诬。冉冉拜灯下，曰：“儿真归矣，母心慰否？”媪转疑骇曰：“儿已随假父去，且深宵难独行，得毋鬼耶？抑梦寐耶？”女破涕为笑，对云：“渠携儿去，家中生菩萨，妒虎也，疑其纳小星，渠百辩，终不信，知万难相安，私以一骑送儿归。执鞭人已就前村宿耳。”媪庆珠还，沉疴顿已。</p>
<p>　　女虽璧返，远山常颦。顾貌如故，音如故，而艺增且绝，人皆惘惘。自刺绣以至书画词赋，无一不精。每出手制，浼村人寄通都，售最速而价亦丰。唯款署“烈火夕阳子”，不书柳也。由是供饔餐，无事采薇矣；葺庐舍，无事牵萝矣。人有欲聘为妇者，曰：“俟吾母百年，终当求牡，岂竟守雌？”媪若怂恿之，则泪涔涔下，曰：“儿命薄，浩浩之水，育育之鱼，毕生无分矣。”又十年，媪病剧，弥留时，握女手哽咽，曰：“阿娘苦汝！”女拭涕云：“母往地下，自有安乐窝，儿在人间，亦非长命缕。儿不过身外身，影外影也，以生为死，以死为生。母行矣，儿当相从于地下。”媪一笑，恍然悟，目遽瞑。女号恸，集村之老成男妇，购具，制殓装，与亡父合葬，咸加封植。事毕，囊中资有余，散给茕独辈，且罄，曰：“烦代唪一声佛，祝我母早升天。”临穴日，佛声震山谷，然后举火，焚所居成白地，惨与众别，曰：“将诣腰站，寻一故人，了吾事。”众疑其无依，将去寻假父，泣送之行。</p>
<p>　　翩然抵旧处，仍宿当日之逆旅。主人目之，大骇，问何名，曰：“烈火夕阳子。”曰：“何酷似十年前之柳姑也？”曰：“虎贲貌似中郎耳。”观者咸啧啧称异。明日出资治觞，折简邀比邻十数人，至则觥筹交错，宾主极欢。讯招饮之由，则泫然以杯酌地，曰：“昔柳姑，吾姊也。闻化后，盛蒙矜怜，赐以帷盖，得正首邱。一杯浊酒，聊代长眠人答鸿慈耳。”众抚掌曰：“手足耶，无怪其貌之神似也。”因重与述柳姑当日惨死事。女亦不悲，唯乞引之埋骨处，亦不瞻拜，趺坐黄土上，合十作偈云：“贞洁女儿花，安能污狭斜。殒身遭毒鸨，炼魂慰慈鸦。不遇奸人赚，何邀上帝夸。可怜残月底，《折柳》唱无家。咦！假即真，真即假，我与我兮，是耶非耶？”言已，顿灭幻躯，衣衫如蜕。众大哗，不能穷其变。</p>
<p>　　盖先与女闲话之马二娘，鸨而猾者也。瞰女美，欲攘为钱树子，以贾妻毒焰告女，不信；又蹈隙恐贾曰：“秀才祸不远矣！君家胭脂虎，砸碎醋坛子，尚懵懵耶？”贾色骇变。鸨冷笑云：“日昨有东邻卖货者来，云阃人知汝买艳妇，骂不绝声云：‘俟红妆到门，当以白刃毕命！’”贾嗒然求计于鸨，曰：“是何难哉！姑以女与我，汝只身归，是非犹可狡辩，譬诸盗无赃物也。”旋出百金授贾，曰：“以此买瘦马，尚不丰耶？”贾惑之，乃囊金弃女，如飞去。</p>
<p>　　鸨以女归，始爱若明珠，旋使应客，不允，詈且挞；仍倔强，即倒悬，出利刃割其臂肉饲猫犬。女痛极，佯允之，是日裹创盛妆饰。适一贵公子来，欣然愿荐枕席。漏三下，公子醉而假寐，女闭户卸妆，久无声。灯小如豆，公子犹扯女衣作昵声，讵僵立不动；烛之，舌出三寸，已雉经榻前短柱上矣。大号，鸨来救，莫及，是即女归叩门之夜也。鸨痛人财两空，裸女尸弃荒野，雀衔树叶蔽女体，村环守之，野物不敢近。土人怜其烈，敛资以薄桐棺，瘗之干净土，即重来所酬之十数人也。至是显幻迹。旋与河间人互述其事，咸以手加额上，曰：“柳姑不死，柳姑不死。”</p>
<p>　　邑宰阮公，闻而义之，拟请旌，格于例，私表其阡，曰：“贞烈惨孝柳姑之墓。”幕府磊落子，擅扶鸾之术，书符召之，乩云：“柳至。贤使君为薄命人表墓，光及九泉，特来奉谢。”即自述之遭遇甚悉。问：“何能幻形，复归事母？”曰：“儿自戕后，魂遇梁孝王，怜我烈，授以炼形诀，吞以益智珠，俾骨立形成，毕十年孝养之志。”问：“何必易香名？”曰：“返魂之香，固恐骇俗。且上帝悯儿贞，赐封烈殇贞女，盖拆字谜也。”问：“何不报贾之计赚，与鸨之毒凌？”曰：“贾究以资买我身，救我母，季常之惧，亦所诚然，故不忍报。鸨则恶豺之性，淫雉之心，毒其本真也，又不屑报。然渠等早干冥罚，罪岂能逃，更不必报而自报。”问：“父母尚团聚乎？”曰：“已度父母成鬼仙，颇觉逍遥，永除烦恼，较生时判云泥也。”后附短诗五章，掷笔而去，诗曰：抗手巫咸走碧天，非人非鬼亦非仙。自从觅得淮南诀，那许精灵化杜鹃。死死生生死亦生，死生俱是女儿身。才投孽海抽帆早，如此风波愁煞人。紫诰新颁号烈殇，揶揄弄玉魅寒簧。九京那有埋忧窟，碧汉横骑白凤凰。醴有真源玉有芽，无端化作断肠花。火中烧出青莲蕊，愿借罡风卷狭斜。似此烟云亦太奇，姗姗月下报乌私。可怜阿母龙钟甚，十载何曾悟鬼儿。座客莫不顶礼传诵。时某贾已死，悍妻亦别抱琵琶。鸨则被盗扳，瘐死黑狱。嘻！姑即恕汝，彼苍苍者，能恕汝乎？快哉快哉！</p>
<p>　　懊侬氏曰：烈孝固能格天，当其惨痛呼号，宜有真灵下来，授炼形衣钵，亦由其身有仙骨，迥异寻常也。不然，何鸾飞数言，竟若是之雍容大度耶？噫！如柳姑者，虽格于例而不旌，亦可不必旌，盖已荣于钟鼎，而寿同金石矣。</p>
<hr>

<p><center><font color="teal" size="+1">03 ‧ 父子神枪</font></center></p>

<p>　　枪炮者，火器也，弁士行伍者习之，轰击凫雁者亦习之，往往行伍多不及猎凫雁者。何故？盖一则敷衍耳目，绳亮焰发，便能饱食国家饷；一则弋获飞走为生，枵腹而出，伏于湖滨，凝神息虑，专注如承丈人蜩，如射大夫雉，如兔起鹘落，鲜有不技精而近于神者。此中有人，正未可忽。</p>
<p>　　泗州大圣庙前，戈叟名辽，其子名继辽。叟鳏，子未娶，贫无生计，均善火枪，逐日于湖畔击水鸟，易柴米糊口。时明季正德朝，人见其技良，呼曰大小戈，讽之入行伍，不愿也。</p>
<p>　　一日乘夕阳，各荷一枪，上禽兔累累，将归。经宝积山下，见营卒数十人，擒一贩私盐者，殴几死。贩滚哭求饶，不许。贩者妻与女，蓬头献银簪珥，赎其罪，不许；获簪珥，仍牵之行。妻女随之哭，两婴孩见父母被获，更哭，几滚入水。叟目睹惨甚，遽呼曰：“来！若牵渠将何之？”曰：“捉将官里去。”问何罪，以私枭对。曰：“嘻！小人肩挑步担，借此获蝇头利，得谓之枭乎？彼大商巨贾，公然夹私，漏税虐民，是枭也，汝何不牵之？”众怒其饶舌，曰：“是何预汝事而左袒，得毋党乎？”曰：“党便若何？”曰：“依样捉去敲胫股！”言已，探怀飞黑索套叟。其子婉言父愚憨，求恕，不听，更击子，且攒殴之。叟大吼，翻身触机，发背上枪，青烟一缕而两卒倒。子知业贾祸，亦即燃枪，左右击，众披靡逸去。叟顾贩曰：“尔夫妻刺船，曷急遁！”遂同诣州牧自首。</p>
<p>　　牧与营弁，均商家走狗也，械梏系狱，照袒匪戕捕论斩，父子延颈待秋决。其子上书，立辩两捕之毙者，乃己之枪，非父之枪，老惫何能为？愿以一身抵。不许。</p>
<p>　　贩者姓邬名义，逸而侦其死有日，夫妻号哭，祷于山神，愿代死。遣其女螺娘，伪为叟之女者，携羹饭馈狱食，遥致声曰：“若乔梓死，愚夫妇何敢独生！”夜深，夫妻倚棹苇中，待女归。夜色昏黑，突有月光出水际，漾晶莹。正痴望，光忽分散，如万颗琉璃球激波欲舞。飕一声，光忽飞至船之篷下，走不定。趋视之，一蚌珠也，大如弹子。知非凡宝物，急藏诸箧。少时女归，述叟状，语呜咽，夫妻浩叹而已。</p>
<p>　　明日，闻都御史奉旨巡按皖郡，将至钟离，谋买珠，以媚如夫人。女喜曰：“得之矣！”青衣怀珠别父母，曰：“儿去，或得酬戈翁德，倘羁留有时日，幸勿以儿为念！”遂泣与别。女托卖珠婆携之，登御史舫，以珠献。御史大喜，嘱送玉人，自详审。妾更喜，问从何处来，曰家藏耳。问珠值，曰：“芹献耳。自伤父兄出不返，贫无依，愿为夫人婢，以此为进身阶耳。”妾视其宛丽明艳，遽收录，且酬卖珠婆去。女善伺人意，眉语目听，不数日，为诸婢冠。一夕侍宴，妾正褒述女于御史，女忽伏地悲啼，叩有声。惊询之，唏嘘曰：“妾父戈辽，妾兄戈继辽也。”遂缕述戕捕之由，泣求揭钵。御史愕然久之，曰：“尔父兄事，吾已阅其牍，案如山，不易反。姑念尔缇萦再生，明即诣泗，当提讯而平反之。”女顿首谢，妾揽于怀，曰：“尔若背我去，即歼尔父兄。”女曰：“奴愿终生侍夫人。”</p>
<p>　　明日，按临泗州，牧出迎，肃入巡署，坐堂皇。首提戈之父子，穷诘之，览继辽状，故惊曰：“孝子也！”牧极言其横，非骈斩不足明刑谳。御史曰：“罪尚可原。”即勒供疏奏，以戈父子正弋凫，两卒巡湖，隔芦苇发枪，适中，照误死，拟将戈辽父子充极边不赦。疏入，诏许。遂立遣戈父子配云南军，徒步抵配所，隶边将熊公麾下。熊览其符，知为轰毙命案，问：“枪能命中乎？”憨对之，颇矜夸，曰：“盍自武库中，自检良者来，吾有遣尔处。”戈果检得巨而准者，面试之，均先中。熊边将大喜，曰：“西南有大山，万岩耸翠中，产珍禽异兽甚伙。尔父子日荷枪往猎，得则献军门，当陆续纪尔功，满贯自有珠还日。唯内山皆毒蟒所栖，误入恐陨命，牢记不可往。”应曰：“诺。”明日裹粮领药入山，果得虎豹之属，归献，恒犒赏。逾一载，腰橐甚丰，颇觉此间乐。</p>
<p>　　父子偶私计，内山究作何状，盍往观之？遂入视。峰峦嶷恶，树石怪丑，沙碛断涧，人迹全无。倏腥风至，木叶为脱，一象狂奔，后随一巴蛇，目闪，行如飞。象见戈伏地，若稽首状。父子急登象背，发连珠枪，中蛇之双目。蛇怒，行更速，象急负之狂奔，旁入大谷。蛇如箭急直驶，堕大崖下，如雷霆，毙矣。遂舍象觅路归。日暮，视谷口有古庙，权止宿。伏神龛中。夜静，闻庭树顶时有舐咂声与堕物声。向晨视之，树杪一大鸟，人首五色，羽大如车盖，巨爪搏死蛇食，堕者骨也。大惧，潜灌药发火，伺其飞起，击之，中胸际，声烈烈，啼如鬼车，展翅生大风，飞空际多时，堕则毙。父子大喜，负之归献，边将惊且诧，慰劳甚殷，嘱勿往。</p>
<p>　　再数日，技痒，又入山。视前象立谷口，若拱候，试登之，果负而趋。倏又腥风至，私计曰：“又一蛇耶？”至绝岭下，象掀堕地，以鼻示之，伏草际。象去，引一兽来，首如驴，人足，白毛黑章，攫虎豹食，追象欲并食之。戈俟其过，急双枪发，中两乳。物大吼，人立，挝碎沙石塞乳际，拔大树离地，痛极长号，震山岳。戈视象已逸，再发枪，物惊向西去，堕壑毙。遂又舁之归献，边将更惊诧，曰：“尔真神勇也，从此可无须猎矣！”叩请其说，曰：“今上好奇，此鸟两翼天然有龙凤纹，夏日蝇不集，可作宫扇。此兽毛极暖，以瓯雪插一豪入，雪立化，可为御裘。行将献天子，我既膺上赏，尔亦得赐还也。”疏入，上喜甚，诏赐边将极优，赦戈父子，转送回籍，均赐官游击，仕邻封。遂叩别边将。</p>
<p>　　甫登程十里外，突众象奔至，伏叩若感恩状。一象负戈父子行，一象舁大牙一支随。行十日，达山陕，父子下而拜祝，曰：“君其归乎，不敢劳远送，恐惊行人。”象亦悲鸣，置牙于戈前，相将返。戈赍牙，遇勾丽国使，惊曰：“此万年象齿也。”剖之，中有山水人物若墨画者，以万金购之去。由是富且贵。</p>
<p>　　时御史出为皖抚，隶麾下，更感恩，恭献异域宝物甚多。抚曰：“女公子亦记忆否？”戈愕然。命之出拜，螺娘也。相与缕述，始共悲泣。抚喜，急为招女之父母，亲主婚，即命以螺娘字继辽，诹吉成礼。戈叟辞不仕。其子官寿春参将，升六合镇军，迎父与妻父母就养于署。叟暇，犹以枪法授帐下健儿，至今寿春背枪，为天下冠。</p>
<p>　　懊侬氏曰：吾尝怪天之生物也，犬守夜，鸡司晨，羊触邪，马致远，豚适口，亦已足矣。而深山穷谷之中，又有锯牙钩爪，怪怪奇奇者在，味既不甘，性犹好杀，毋乃过欤？顷因戈家父子生还一事，然后知虞翳送勒之派，既为圣主报祯祥，且为孝慈赎罪过。碧翁生且育之，亦良有故耳。</p>
<hr>

<p><center><font color="teal" size="+1">04 ‧ 珊珊</font></center></p>

<p>　　楚之凤凰厅，万山中有石亭，颜曰“苗姑救夫处”。间疑为跳月人绣帕涅面，吹芦笙呜呜声，自觅藁砧故事，而不知其非也。</p>
<p>　　明季，焦生鼐，字梅仲，中州人，任侠放生，读书学剑，偕友游汴之上河。时值清明，士女如织。有健儿弄虎演剧者，围观若堵墙。虎眇一目，爪牙钩刺，文质斑斓。弄者故以头触其吻，手捋其须，背承其腹，而虎且宛转如人意。众掷青蚨，胜撒白雨。市散，驱入大木函，荷之去。</p>
<p>　　生归而冥想，太息曰：“丈夫不能自全，误落陷阱，亦犹是夫！”友戏曰：“然则封使君亦将买而放之乎？”曰：“有何不可？”夜寝，梦老父闯然入，白衣绛冠，向生拱揖，曰：“封使君谪限已满，郎君若仗义侠，放归山林，则得美妇，解奇厄，证仙果，功德无量也。”生曰：“弄虎者以之攫阿堵，为衣食券，恐靳而不售也。”曰：“有机可乘。”生一诺而醒，朝暾满窗，起呼盥栉，挈友再往。</p>
<p>　　至则鸣钲开场，虎摇尾瞑目，意甚颓败。倏一老叟，科头袒背而前，骑虎背，龁虎颔，更以髡颅抵唇侧。虎忽大吼，利喙一合，则头脆如瓠落矣。观者尽奔，两健儿哭曰：“杀者吾父也！虎向驯，不知何故突变性！将杀毙抵吾父！”子操刀欲砍，生忽止之曰：“子迂矣！虎噬人，性也。即毙之，岂即能抵尔父？人财两空，殊失算计。”曰：“将奈何？”曰：“曷卖于我，以资殓尔父，余则另作生涯，此计之善者。”健儿私议久之，以为然。问其值，曰十万钱，如数交兑。生命仆人放之去，咸不敢，曰：“索在颈，尚噬人，若解去，不将继叟伥耶？”生怒，自策马，送虎至深山中，曰：“荒野穷岩，不少生物，幸勿扰行路，罪株小生。”虎颔之，独目若流涕。生亲解铛锒，急上马返辔，挥之曰：“去！”遂分道行。甫转官衢，忽狂飚骤起，砂石横飞，虎至，急夺路，则已伏马前，叩数十下始去。归告友，咸不甚信。</p>
<p>　　是秋礼闱获解，往应南宫试。行至燕赵间，仆马奔驰，日色已堕，疏林叠，倏迷路歧。忽林中矗出欹石，高丈余，瘦削可爱，炊烟缕缕。知有野人家，趋求止宿。则老屋数椽，门临曲涧，一眇目老叟龙钟迓客，曰：“何处贵人，下顾草野？”生自陈名氏，且告所求。邀入坐草堂中，仆马亦有安置。叟衣冠整洁，言语粗豪，自言苗姓，向客中州，遄归未久。倏一红妆屏角窥客，又一老媪上堂篝灯，蹀躞颇苦。叟曰：“寒家无仆御，此山荆也。”生局促不安，意在呼仆，曰：“累夫人不当。”叟止之曰：“纲纪劳乏，已安栖止。”向屏内呼曰：“大姑姗姗儿，出拜郎君，一代母劳。”女果盈盈趋前裣衽。生见其媚态万方，神魂飞越，几致失礼。揖而问叟，曰：“女公子耶？”曰：“然。以郎君贵人，敢以女儿相见。”</p>
<p>　　须臾，肴陈于案，酒沸于铛，叟以巨瓯自饮，以常樽劝客。酒阑，女出，为生解装设榻，布枕拂衾，殷勤臻至。生逊谢，女一笑去。餐已，叟诣内与媪絮语，遂不出。生醉而隐几，女摇生醒，曰：“郎可寝矣。”曰：“卿尚未去耶？”曰：“父母遣视安枕，防呼茗饮耳。”问：“芳龄几何？”曰：“十六。”问：“有婿家否？”女酡然久之，微嗔曰：“夜深可寝，絮絮何为？恐老亲闻知，叱辱将及。”生倚醉，遽揽红袖，女挣脱移立，不得近，遂寝。醒则吻燥，试呼茗，则女已捧磁盎立榻下。生饮已，牵玉臂求欢，女呼曰：“鲁莽儿！何动欲丧人廉耻？”叟媪内呼问，手释，女急遁。意将诟谇，转寂然。</p>
<p>　　天明，晨光透，女起，出洒扫。生惴惴不敢语。女呼曰：“郎起耶？满天风雪，真天留客也。”生披衣视庭外，果花飞六出，片如掌大。旋进盥具，更沏苦茶。女笑曰：“痴郎子，昨宵几惊破胆！”曰：“忍哉，卿也！”曰：“柔情媚骨，何必尔尔！”生益惑，语渐狎亵。女秋波微怒，似又欲呼，生哀之，始已。临去，忽红涨于面，欲言又止者再。曰：“郎娶否？”曰：“未。”曰：“真耶？”曰：“天日可誓。”曰：“郎求婚于吾父母，无不谐。万勿望非礼苟合也。”生曰：“诺。”</p>
<p>　　时仆亦起，问生行否，生痴立犹豫。叟出，挥仆夫曰：“茫茫风雪，向何处去？霁即行，岂碍程途耶？”少顷，女子又陈餐膳，饼饵带松子香，雉羹鹿脯味尤美。生且啖且问女郎年齿，与婿家姓氏。叟答以择配甚难，红鸾犹缺。生曰：“仆不才，尚属清门，忝登桂籍，未知可列雀屏选否？”叟曰：“姗姗甚倔强，容归与山荆询明白，免他日怨老朽孟浪。”顷出，告生曰：“大喜大喜，小妮子竟首肯。但夫妇老矣，风烛草霜，一朝殒谢，反累弱息茕独。山野无鼓乐傧相，意屈东床即于今夕草草花烛，明即携去。愧无妆奁，能相谅否？”生喜极再拜，一一承命。</p>
<p>　　媪扶女出，韦布新更，云环微掠，愈觉妩媚动人。交拜讫，重设尊，一家团聚。仆在斗室，亦小犒赏，痛饮极欢。夜深，二老去，生移灯掩门，即就客榻成婚礼，缱绻恩爱，盟誓万言。明晨雪霁，叟媪并出，曰：“姗姗儿娇惯，乞郎君百事看老朽，勿加罪责。双双登程，不敢以私爱误功名事也。”母流涕悲恋曰：“勉事郎君，锦旋时可一归宁，何须戚戚！”生以马授女，自则与仆徒步，拜别出门。叟于欹石下，掀卧石起，内皆朱提，曰：“仓卒不及备奁，以此为倩。”生曰：“客途无玉台下聘，尚敢领厚贶乎？”曰：“聊壮行色耳。”生勉取三锭，叟以为太少，尽代捡入囊，挥之曰：“去！”</p>
<p>　　出山数十里，入一大城市，为女购簪珥裙服，崭然一新。再觅车马，入都赁宅居，倡随乐甚。榜发，成进士，授浙之会稽令。挈夫人同之官，多政声，皆内助也。然生性好客，旧雨新云，争来趋附。明年，升钱塘太守，而客益多。女请却之，不听。客闻之惧，醵千金购妖姬名窈娘者，奉生为妾。窈娘色既艳冶，弦索歌唱无一不工，床第之间，尤多内媚。生惑之，嬖昵忘政事，而客皆隐攘其权矣。女独宿，决不争夕。然生偶抱恙，女辄鸡鸣起，侍汤药，不啻孝子。窈娘见女肢体发肤无处不美，即乱头粗服亦饶姿致；退而揽镜，愈自惭汗。由爱生惭，惭生妒，妒生恨，遂广结婢媵，环布腹心，思倾女，不得入。暗以鸩毒置酥酪中，布女室。生偶入呼饥，女以酥酪进，窈急夺而弃之，啖猫犬，立毙。乃娇啼求去，曰：“夫人妒忌，意毒良人。妾若不去，恐难免也。”又女每夜焚香于庭，礼拜北斗，潜告生，曰：“夫人毒未成，又用诅禳法，妾时心痛，恐中魔巫。”由是生怒女，动辄得咎，曰：“终非好相识！”立逼大归。女泣曰：“自为君妇，有何失德？”曰：“吾与尔缘尽，眼中钉，喉中骨鲠，不能顷刻留！”女大恸。曰：“若留，须跪受鞭笞始已。”女即膝立受辱，婢媪争伏女旁，愿代受杖。邑之仕官眷属闻之，咸不平，声名益狼藉。</p>
<p>　　当道者罗织生之荒怠酒色，侵蚀库币十余款，欲劾之。生惧，谋于客，出千金，购玉鼎，将献中丞。又出千金，购冬貂，献侍御。同列中堂，鼎无故碎，裘无故焚，至问谁毁，窈坚以夫人对。生大怒，狂呼不可忍，操杖立逐女出。女曰：“是真不可留矣！”自脱簪珥裙服掷地下，着嫁衣，匆匆出门，飘瞥不见。</p>
<p>　　当道待生贿不至，疏劾之，奉旨降官东鲁滕阳丞。婢仆与客，一时星散。生典质玩物，得千金，携窈就丞任。策马悠悠，误入山谷。见疏林烟里，欹石犹存，忽至当年止宿处，大惊，恐翁媪出，无颜相见，勒马不前，遣仆觇视，则空林无屋宇，仅曲涧流泉，荒苔虎迹，急趋而过。</p>
<p>　　丞任清苦异常，窈不能堪，终日悲啼，生唯隐忍。旋抱病，呼窈不至，盖早已随仆遁去。至是始悔，恸曰：“其负吾结发苗姑报乎？”而已无及矣。更以行赇革职，充云南军。赭衣登程，监者呵詈，资斧一空，货马徒走，两足肿溃，踯躅不前。比至凤凰厅，万山中人迹断绝处，有亭翼然，监者引入，嗔目叱曰：“尔罪应受，我辈何辜？请速自戕，免污吾刃！”生哀涕不已，监者操刀而至。</p>
<p>　　正惶急间，忽腥风怒号，一白额猛虎自绝岭下，爪搏监者，三人死路侧。生亦迷闷。微苏，觉耳畔有妇人哀唤声，启眸视之，非他，姗姗苗大姑也。生反痛哭，曰：“夫妻邂逅，得毋梦中乎，抑冥中乎？”曰：“窈娘何在，客又何在？”生以头触地，泣言知悔。问：“虎究何往，卿究何来？”曰：“郎至此，量言亦无惧。妾非人，虎也。郎在中州所放者，妾生身父也。父母感大德，遣侍巾栉，又以无状被逐。若非大难当前，实无颜见夫子。然真面目已露，郎能无以非类见疑乎！”曰：“岂但无疑！”言已，抽刀断拇指，血涔涔焉。女惊救之，已断，急出药末糁而接之，裹以残帛，竟不痛。曰：“郎君既悔，又何必尔！”曰：“非此无以对我贤卿也。”问：“翁媪何往？”曰：“天谪已满，重证仙班，不在人间矣。南山之南尚有敝庐，能惠临否？”曰：“逃军杀监，出则领断，茫茫海内，托足无区，愿随卿隐。”曰：“以郎资质，堪破泡幻，大丹且成。”言已，携手同行。穿云越涧，约十余里，怪石数转，忽见洞府，门前长须赤脚者三四辈，翘首拱候，呼曰：“大姑救得郎君归矣。”问：“此数辈何来？”曰：“老父遣留婢仆，侍郎君耳。”入见釜铛鼎臼，几案床第，无一非石。曲折数层，若分内外。西偏一洞，为女卧房，房内陈设古雅，帷帐悉具。床上坐一婴儿，呀呀索乳。问是谁氏子，曰：“此君种也。渠外大父命名曰寅生。”生亲与摩顶，见其丰丽魁梧，知是国器。夜夕燃石灯，出石瓮中花酿饮生，烹茯苓松花饼啖生。晨起，督婢仆各出采药，自以野蚕织布，无一废驰。</p>
<p>　　寅生五岁，颇慧。生拾树叶为笺，燃松枝为笔，抄书教儿读。十岁即通六经，能韵语。生悲曰：“吾负罪窜匿，累娇儿何时出头？”女问：“中州有手足否？”曰：“有”。问：“曾受君惠否？”曰：“有从堂弟，名者，从未贷一钱。”女以纤指卜再四，曰：“是真可托。”翌日早起，呼秃发僮驾牛车抱儿端坐，以生手书置儿怀，自脱金钏束儿腕，并与玉瓶，曰：“需果饵，此中索即得。”安置讫，遽挥曰：“去！”车如电掣风驰，突入云际。生失声哭，女笑曰：“君别儿即苦，妾父母嫁女时亦苦耳。何一入宦途，顿加白眼？”生大愧，以指示女，曰：“卿忘却耶？”相与大笑。</p>
<p>　　焦，中州名士也，四十无子以为忧；族人子蓬头历齿，不欲继。夫人为置妾，又恐分恩爱，不肯受。是日，忽牛车到门，僮抱儿入，投书案上。拆阅，见的真为兄鼐笔迹，大喜，阅至托儿为嗣一节，更觉欢欣。一瞥眼，僮与牛车不见，唯儿束钏捧瓶依膝下。市人哄闹，曰：“焦家门内，豹负猩猩，奔出城去。”夫妻爱儿逾所生，寝必搂于怀，食必加诸膝。冬日病，思樱桃不得，儿忽捧金丸至，问何来，笑指瓶以母语告。戏呼他物，无不应，由是大富。</p>
<p>　　寅生冠而就试，贵为大中丞，征云南寇。时夫妇寿八十，犹健饭，领军拜别，谕功成速回，顺路访亲生父母。寅泣受教。凯旋时，果访至旧处，则洞口云迷，树叶零落而已。痛哭榛莽，视石壁镌草书一行，曰：“中州焦鼐，遇虎得生，洞居卅载，吐纳通神。天降丹颗，服之身轻。水火调御，夫妇道成。某年月日，白昼飞升。儿读能贵，勉事圣君。石啮流水，岭横白云。人间天上，一样看承。”</p>
<p>　　懊侬氏曰：人虽至愚，当其受恩，则未尝不疾首抚心，以为苟渝此盟，有如江水。及至嬖昵既久，责报太苛，反面若仇，有终身切齿者。姗姑姗姑，既报德于未遇之时，又救之极危既穷之后，其亦愧夫人而须眉者乎！至于女子小人，谗谮惑主，虎且惮之矣。噫嘻！姗姑，慎勿孟浪唱《想夫怜》也！</p>
<hr>

<p><center><font color="teal" size="+1">05 ‧ 麻疯女邱丽玉</font></center></p>

<p>　　淮南禹迹山，林壑深幽，神龙窟宅也。至明季，始有居人，渐成聚落。陈生名绮，字绿琴，亦卜居山麓。父，母黄氏，耕种习贾，能小康。生年十五，善读。母仅有弱弟，名海客，游粤之某郡，货殖得资，遂落籍。至是母病革，私执绮腕，泣曰：“为母死后，汝父必继娶。庐花衣今古如一辙；汝穷促，可遁粤，寻依舅氏。”并私以所蓄数十金，与作旅费，生泣受。母殁，父继弦乌氏，果悍恶如母言，朝夕不能容，遂诣母墓痛哭，留书父枕侧而去。</p>
<p>　　跋涉几半载，至则资耗而舅杳，遍询无其人。茕茕走村郭，渐以乞食度命，深悔孟浪，时思遄回。</p>
<p>　　一日至郭之东，有槟榔树覆柴门，方引吭唱莲花落，内有短髯赤面一颁白叟出，睨生诧曰：“小乞儿，子何貌之文，而音之悲也？”生曰：“腹有诗书，焉得不文；落魄穷途，焉得不悲？”曰：“何得至此？”生遂自陈乡贯，述寻舅状。叟默视生曰：“子舅其黄姓海客，面白多麻者耳？”曰：“然。”曰：“客死于此久矣。渠生为某巨室司会计，善营运，娶青楼女。病殁，女窃资随仆遁。老夫与渠有杯酒之交，代市具，葬东郭尼庵侧大柳树下，墓树短碑者是也。”陈伏谢，径至所指处，果得舅墓。问庵尼，亦如叟言。遂呼舅哀哭，祝曰：“舅若有灵，佑甥生还，当负舅骨返祖域。”尼怜之，餐以豆粥，语云：“子所遇叟，姓司空，名浑，与汝舅有素，第往祈援手，切勿道方外饶舌。”</p>
<p>　　明日，生见叟遽呼司空伯，惊讶曰：“小子何得知吾姓？”曰：“且知我伯名。”即诡云：“夜宿墓下，梦舅氏详告，且谕乞援。”叟愕然曰：“仆与渠，原无车笠盟，不过曾觌面。虽然，当为子徐图，尽寸心。”三日后，以绨袍一袭赠生，慨然有德色，且说生云：“仆清贫，无丰赠子，谅可原。幸邻郡某山中，有富室邱丈，本仆之葭莩也。老夫妇生有娇女，名元媚，字丽玉，年与子等，貌则鲜丽，择婿眼高，雀屏无选。子虽贫，而清才雅范，此间无与比俦。仆作函代子执柯，往就甥馆，邱丈必有厚贶，尚不足运舅柩返珂乡欤？”陈生闻之，请思其次。问何故，曰“侄家山野，荆布藿藜，恐富室千金，未能习惯。矧彰彰入赘，能任坦腹人乘龙自便者乎？”叟抚掌，曰：“迂哉，书痴也！是不过攫伊财耳。茫茫天壤，渠于何处逋逃亡婿？”生计窘，姑受函往。</p>
<p>　　至则渠第峨峨，春深兽锁，司阍人见其落拓，叱远立。及函入，两少年出，揖客云：“奉严命，恭迓玉趾。”知为翁子，随入。见栋宇庭院，俱类世家。一伟丈夫，修髯过腹，立阶上，生趋与展谒。坐间询司空氏起居。旋白夫人来，两婢扶一四十余美人出，翁曰：“此山荆也。公子既司空世好，与寒门谊即通家，敢以妻子相见。”生又展拜。妇凝睇笑谓翁曰：“司空妹倩眼力不差，公子真可人也。”倏具筵宴，劝爵甚殷。席间略询乡贯，即语生云：“舍亲与郎君言否？仆小女丽玉，素所钟爱，不欲嫁远方。然觅婿欲得如仙乡人物裙屐翩翩者，杳不可得。今得红丝牵引，文星惠临，是真石证三生，愿即日奉为箕帚。”生离席唯唯肃谢，婉陈曰：“自惭樗栎，仰托茑萝，良所深愿。然小生实为寻舅至此，婚后三四日，即拟暂返蓬门，事蒇再回瀛第，是不得不预陈长者。”妇微笑曰：“公子何匆促若此耶？”翁急止之，曰：“公子孝心，何可过拂，容即代筹朱提五百金，作为旅费。”生心喜，敬诺。</p>
<p>　　旋即笙管呕哑，灯火匝地，干仆引生之曲室，更簇新冠带，出就氍毹；雏姬三四，引一二八好女子，珠翠绮罗，盈盈自内出，与生交拜，送之洞房。却扇视女，则荷露桃霞，无比艳冶。生心意飞驰，反恨顷言新婚暂别，未免孟浪，容有意迁延，图静好耳。</p>
<p>　　酒阑灯，听莲漏三催，婢妾亡去。生正隐几枨触，而女亦时牵绣窥良人，粉黛间隐有惨悴色。生不知就里，趋近软语，代为卸妆，女则拒以纤腕，再近则潜然流珠泪，徐起弹烛，视近闼无一人，始闭门小语曰：“郎亦知死期将近乎？”曰：“不知。”曰：“郎从何处来，何处去，曷明告妾也？”生具告之，女唏嘘，欲言又止。生知有变，伏地乞怜。女曰：“妾观郎君风采，意良不忍，故以机密告。妾麻疯女也。此间居粤西边境，代产美娃，悉根奇疾，女子年十五，富家即以千金诱远方人来，过毒尽，始与人家论婚，觅真配。若过期不御，则疾根顿发，肤燥发卷，永无问鼎者。远方人若贪资误接，三四日即顷有红斑，七八日即遍体骚痒，年余拘挛拳曲，虽和缓，亦不能生。”生闻之，始恍然悟，泣曰：“小生万里孤身，担荷甚重，乞娘子垂怜，容我潜逃可乎？”曰：“休矣，此间觅男子甚难，郎入门时，外间已环伏壮汉，持刀杖防逸。”生泣曰：“身死不足惜，所悲者，家有老亲耳。”曰：“妾虽女子，颇知名节，常恨是邦以地限，无贞妇，愿死不愿生。郎且与妾和衣眠三日，得资即返。妾病发，亦不久人世，乞归署木主，曰：‘结发元配邱氏丽玉之位。’则瞑目泉台下矣！”言已，抱持隐泣，生愤然悲曰：“噫！婚则仆死，否则卿死，曷饮鸩同死，结来生缘乎？”曰：“不可，请书居址门巷，与妾纫衣缝中。俾他日柔魂，度关山，省舅姑，受郎君一盂麦饭耳！”生虽书与之，而涕不可仰。入衾共枕，生屡屡不能自持，女悉劝慰禁止。对食不餐，几与石女天阉，同一恨事。</p>
<p>　　翌日，翁媪果顿同陌路。是夕，女以香舌吮生颈，作胭脂色者三四处，曰：“可矣。”私赠黄金白玉缠臂各二。生订后约，女悲曰：“恐君再来，妾墓门之木拱矣！”明日，翁媪果践言，即挥手令去。重到尼庵，尼见项上痕，闭门不纳。急以资赁巨舫，启舅榇，载之南下。夜在舟中泣，舟子疑渭阳情重，奇之，敬礼益恭。</p>
<p>　　抵家见父，则继母已殁，纳婢为小星。见子甚慰，见腰缠，疑妻弟所遗，不深诘。葬旅榇，买山田。陈翁善酿，遂种秫开酒肆，得利甚丰。生乃下帷读，入胶庠。邱翁见生去，谓其女毒尽无疑，正说媒妁觅东床，女忽疾发，视之，麻疯也。翁穷追，惟含涕；媪扪之，仍是处子，交詈曰：“淫婢太不长进，宁定不欲生耶？”月余益惫，遂遣之麻疯局。是局，乃长官好善者所设也。因是病，向能传染，家有一，则全家皆病，虽掌上珠，亦恩断义绝，无复顾情。</p>
<p>　　女入局，数雉经，辄见一麻面叟，口操南音者来救止。既而思遁，叟慨然愿导引，曰：“老夫黄姓，淮南人，娘子得勿欲寻陈生绿琴耶？渠与仆似曾相识，可同行，仆亦欲东耳。”女自恃恶疾，又以叟迈，欣然随之。叟到处，重门自辟。至郊外，叟以唾涂女莲钩，口喃喃若符咒，即迈步如健儿。感翁德，事之如父，旋拔银腕钏，易资为旅费。甫至楚，资已耗尽，遂行乞，叟吹洞箫，女口编《女贞木曲》，歌唱沿门，歌曰：女贞木，枝苍苍，前世不修为女娘，更生古粤之遐荒。生为麻疯种，长即麻疯疮，衔冤有精卫，补恨无娲皇。画烛盈盈照合卺，侬自掩泪窥陈郎。翩翩陈郎好容止，弹烛窥侬心自喜。妾是麻疯娘，郎岂麻疯子。妾虽麻疯得郎生，郎转麻疯为妾死。郎为妾死郎不知，洞房绣阁衔金卮。孔雀亦莫舞，杜鹃亦莫啼，鹦鹉无言愿飞去，郎坠网罗妾心悲。郎不见，骏马不跨双鞍子，烈女愿为一姓死。郎行依旧貌如仙，妾命可怜薄如纸。肤为燥，肌为皱。云鬓卷曲黄且髡。掩面走入麻疯局，不欲传染伤所亲。昔作掌上珍，今作俎上肉；昔居绮罗丛，今入郎当屋。月落空梁悬素罗，一缕香魂断复续。妾虽生，妾不愿，守故居；妾既生，妾自当，寻我夫。可怜虽生亦犹死，不死不生终何如？女贞木，枝扶疏，上宿飞鸟，下荫游鱼。鸟比翼者鹣鹣，鱼比目者鲽鲽。生同衾，死同穴，衾穴即不同，妾心若明月。月照桃花红欲然，李代桃僵被虫啮。女贞木，红枝叶，悉是麻疯之女眼中血！女歌韵心酸，叟箫声凄咽，闻者流涕，争进以食，不敢呼蹴与。半年，抵淮南，将近山村，见老屋万椽，青帘出树杪。叟遥指曰：“向南黄石堆门者是也。子当自往，仆从此逝矣。唯祈寄语绿琴父子，云海客奉谢。”言已，即杳。</p>
<p>　　女惊定，诣肆门，见一老翁坐炉侧，面目似绿琴，疑为翁。歌前曲，翁掷一钱与之，再歌又掷一钱，女泣曰：“贤郎陈绮，粤西欠奴债不还，迢迢责负逋，岂一文钱所能偿耶？”惊询，具告之，翁曰：“陈绮耶？豚子也。汝所言，难遽信。渠秋试金陵，不日归山庄，面当知真赝。”女闻之，即叩以见翁礼，翁送入尼庵中，遣村妇伺应，妇皆唾却走，幸老尼怜悯，得无苦。</p>
<p>　　月余，生归，翁以女询，生惊惶不知所云。翁曰：“是不可负也。吾家不少闲粥饭，虽易枕席，当豢之，终其身。”生伏谢，急趋访女，遽牵生衣啼曰：“妾远来，不敢望伉俪，唯冀以骸骨葬君家祖域耳！”生且泣且慰，问何能自来，以黄叟面目颠末告。生惊曰：“是吾舅也，其地仙耶！”携女之家，谋酒库隙地，卧丛瓮中，诸婢咸远立，不敢近，唯一雏婢，名甘蕉者，独代撒溲便琐事；至饮食药饵，皆生手调。久更铺被挈甘蕉，卧女侧，亦均无恙。</p>
<p>　　榜发，生乡捷，里人争与论婚，生力却，父稍稍劝，生泣曰：“儿年甫二十有一，麻疯女量不久生人世，曷姑待其毙再婚，亦未为晚也！”又恐己去，女无人照看，遂告病，罢南宫试。女以头触瓮，悲曰：“为妾故，使郎迟嗣续，阻上进。妾死后何以见祖宗于地下？诚不如死。”言已又触，赖甘蕉救止始已。</p>
<p>　　一日，生赴戚家饮，遇雨不归。甘蕉又因病内卧，女听雨剪灯，搔爬不已。忽闻梁际飕声，一大黑蛇，粗如儿臂，长几七八尺，从空飒至。女始颇惧，继思得果蛇腹，胜于自戕，听之。蛇身盘屋梁，垂首下欣酒瓮木盖，坠地如掷，吸瓮中酒呷饮，顷刻满腹，欲上缩则木强如枯藤，倏忽坠瓮中，搅扰翻腾，力尽，声顿寂。女燃灯强起视之，毙矣。心忆蛇毒或可代鸩，掬饮升许，心顿清醒，怯烦襟，肤转奇痒，又掬以洗涤，痒顿止。明日，又潜饮而潜洗之，疾若失，肤之燥者，转莹如玉，发之卷者，转垂若云，面目手足之皴者，转如花如月，如嫩笋芽矣。甘蕉惊喜告生，询之，以蛇酒告，趋视，则遍体黑章成云篆，顶有独角，色殷然。盖此山蛇王，名乌风者也。</p>
<p>　　具锦囊绮裙，花钿珠玉，妆女出见翁与诸宛若，莫不惊为天人。翁曰：“吾幼闻蛇王居此山千年矣，番僧求得片鳞，为人医癣疥，不可得。孰知天专留此，为吾疗贤妇疾耶？”即日备礼为合卺。珠履满堂，吹鼓筵宴，百里外男妇咸奔至，一觇女之颜色，归以为荣。</p>
<p>　　再三年，女生宁馨儿，感甘蕉德，收为室。生却之，不可。是年春，生试礼闱，入木天，出为太守，专恤流亡与贫病无告者，人人称众母。升两粤制军，遣材官，招邱翁至，索丽玉甚急，翁假泣曰：“小女命薄，殒谢久矣，明公尚欲寻故剑耶？”生又索骸骨归葬，翁惧，献千金为太翁寿，不许。旋访司空，云：“惊逸坠绝涧死。”生笑曰：“渠真以小人目我矣！”旋命婢扶夫人出，则衣一品命妇服，容光焕发。翁几惊伏，视之，即己女丽玉也，洒泪问父母安否？翁咋舌，愧欲死。女亦时归宁，出蛇酒制药设局，济粤之患麻疯者，活无算。年四十余，太翁犹清健，疏乞终养。归修舅墓与尼庵，建邱夫人碑，纪事之崖略。至今此山药酒，尚驰名云。</p>
<hr>

<p><center><font color="teal" size="+1">06 ‧ 佟阿紫</font></center></p>

<p>　　佟阿紫，楚人也，幼失怙恃，孑然无栖止。年十五，随戚学贸易，走鲁之登州。戚病，佟日夜侍汤药，殁则尽以旅囊市具，厚殓之，泣求客之楚者，附舟回。临别焚楮，誓曰：“阿紫从君来，不克送君返，敢有侵吞分文者，鬼且殛，神且诛。”誓已大哭，闻者流涕。然佟由是竟困为丐。</p>
<p>　　会海滨飞来村孝廉郝隐，义而携之回。顾佟貌修整，性灵敏，勤于事，得人怜，村之巨室，咸招阿紫司奔走，以故传食得不馁。久之，得隙地，结茅棚，如斗大，外缭土垣，中种蔬果，渐免托沿门钵矣。巨室欲豢之家，不可；欲配以婢，亦不可，告众曰：“男儿不能自立，何以家为？倘荷诸长者荫，亦非终歌《朝雉》者。”</p>
<p>　　一日，抱瓮倦卧井畔，闻雷声殷殷，知山雨至，蜷伏棚底。至晚，雷益迅，雨更急，电走金蛇，鼻灌透硫磺味。佟伏地自陈曰：“某年甫十八，无愧怍，唯撇父母墓于乡里，清明无一盂冷麦饭，宁上苍欲击吾顶耶？”突霹雳震山岳，若有巨物，骨冬坠中庭，意为鸡爪尖喙者无疑。瞑目待毙。久之，雷收声，而雨亦霁，湿云缕缕裹银蟾，攸明灭。瞰菜畦，果有一物，黑摸索，触手软腻，燃火照之，则一端正好女子，衣朴素，尽沾濡，鼻端有喘息，胸前尚温暖，唯昏昏若睡，呼不应。大惧，反扃短柴扉，冲泥走告郝，不深信，言之确，遂起，遍告村人，邀往观其异。每人篝灯，明若昼。比至，则女子已苏，嘤嘤细泣，大众环视，秋波灼灼，无一语。</p>
<p>　　郝命人扶入棚，即藉阿紫短榻上眠。众席地坐，询之，女自云郝姓，小字五铢，所居为极大村庄，居人甚伙，距郭甚遥，实不知隶何郡邑。多兄弟姐妹，唯己恒得父母怜。是夕，正衽阿趾后，入己房间，头忽眩晕，心虽了了，而耳鸣如鼓风涛，身轻若御云雾。旋更昏瞀，比苏，则不知何故至此处。众观其装束，若吴趋，听其口音，若山陕。问伊父母名氏，摇手示不知。问可否婚聘，亦摇首示待字。郝喜曰：“我同宗也，但若是，则何法为尔寄音耗？”女子哭甚哀，郝怜而止之，与众耳语琐碎者久，告女曰：“此为佟郎居，彼此怨旷，天涯海角相遇，乃鬼神撮合，雷霆主婚，仆与汝同姓，论年齿可为吾犹女，拟遵天意，以汝妻佟郎，可乎？”女翘首四盼，郝急推阿紫，示之曰：“是儿虽贫，量非终于贫者。”女睨之，意似许可。佟面赭流汗，向众力辞，郝曰：“痴男子常守鳏耶？天意已定，违恐不祥。”村之父老，醵资谋花烛，顷刻得五十金。夜向晨，村妇咸至，争出衣裙钗钿，为女助妆。妆竟，美丽绝伦。小市酒肴，即日合卺。明日，女亲诣郝，荫膝下，作螟蛉女。郝疑女必嗔佟郎贫，久之，竟伉俪，日夕同操作，辟索分郎苦。</p>
<p>　　一日，夫妇携锄刈蒿蔚，忽见两金莺戏于庭，倏上下，鸣且舞。女戏以竹竿仆击，坠地没。掘尺余，即得黄金二饼。佟欲易以市田宅，女不可，曰：“贫人暴得大财，徒取祸耳。郎盍走他郡，学贾，数年归示人，知富之有由来。妾甘为郎守作生活，量不致馁。”佟遂泣与别，往告郝，亦深以为然，并自任照看女。</p>
<p>　　佟徒步游江南，诣皖之钟离，遇甄叟，巨商也，凝视其相，诧曰：“君当大富贵，奈何草衣芒履掩人目？”佟逊谢直陈，乃延归，授以白镪五百金，曰：“且之江南学负贩，无论何货，第运之，亏不汝怨，盈则除母分子金。”佟过江，思贩猪利息厚，遂投牙行，以五百金全作孤注。兑讫，白足走泥淖，行至江口，正唤渡，忽有放飞炮者，猪惊逸，尽入芦苇中，呼之不再出。痛哭欲觅死，又恋五铢。无已，吹箫乞吴门，忽遇同乡李叟，诧曰：“子何一寒至此耶？”泣告以故。叟笑曰：“子真商贾中之雏稚者。凡运白，必须先豢犬，彼项挂钢钉皮圈者非欤；猪偶有逸者，嗾犬衔之回。若全赖人力，宜其惫也。”赠五十金并假两黄犬，驯且猛。即日代运猪数十口，嘱且渡江试为之。佟拜辞，偕卢令往。重至江口，心方惴惴，忽天大雷雨，江波如山，昼昏黑如夜。佟痴立雨中，听猪自窜。比雨霁，则猪皆乌有，仅两犬在焉。愤极，返江店，出资饱餐，并以甘旨饫犬。店主人问将若何，佟作恨声曰：“此番当深入丛莽，穷搜之。”主人摇手曰：“莫孟浪，此中有巨蛇，曰芦蟒，力大能噬人。且江州沙软，多坑陷，坠则死矣。”佟曰：“宁入蟒腹死，不以失信生。”卒往。</p>
<p>　　至则犬断牵奔入，佟无导引，唯蹲而待。少顷，乃犬声唁唁，豕声呦呦，呼号震江水。霎时，群豕鱼贯出，鹄立俟，若就拘束，不敢动。视之，其数较前所失者十数倍，而且肥腻茁壮，其值约五千金仍有余。念天欲暮，两犬始流汗出，血满口吻。适江船泊五六只至，急驱渡江。盖船即江北猪行来迎客货者。顷因翠华南幸，豕价大昂，故迓于江浒耳。比抵北岸，坚坐待价，牙曰：“再迟则殆矣。”佟不听。明日价更增，三日后，佟心怯，售之，得八千余金，存金更票帙，潜往钟离告甄叟。</p>
<p>　　自佟去后，伙人咸云佟遁，叟不以为然。至是佟归，益张筵酬之。筵毕，呈票符，并白颠末。叟笑曰：“君亦太稚气。前豕既逸，亦何必乞不归。然子所遇李叟，尚欲见之否？”曰：“正欲白主人酬所假。”叟笑呼：“十八字，可出晤佟家郎。”叟出，即李也。大惊，视犬更杂众犬中，若叟家素豢者，益骇。少顷，恍然悟，盖甄叟早知佟事，故遣李送犬与金耳。明日，尽以七千金假之，副以干仆，嘱再之楚，曰：“遇货即运，无不利也。”佟往返二次，获数万，兼以楚无亲族，函父母骸骨归。再诣叟，曰：“可矣。”分子金与之，尚五万有余，欲妻以女，辞曰：“家有糟糠，且别已三载，不欲效薄也。”问何如人，述前事，叟惊曰：“其面庞团白，眉纤而长，名五铢者耶？”曰：“然，翁何以知之？”曰：“此吾姨侄女也。渠父母皆陕人，流寓于皖，亦富家翁，其居即在敝村之南，大树千章裹竹楼者是也。某年月日，为雷雨摄去，安知为君夫人耶！”</p>
<p>　　翌日，引佟见郝翁媪，一家沸腾，欢笑狂喜。翁媪急欲见女，遂由淮驾海舶，亲送东床，运资返登。一帆风顺，不日抵飞来村，骨肉相聚，如梦寐，如隔世也，悲喜可知。遗奁具又极丰备，并厚酬孝廉，与之联谱系。居半年，欲携婿家同之皖，女曰：“不可，儿不忘村人德。”遂出千金，厚酬村之贫乏者。女仅生子一，因体羸多疾，为夫置妾媵，生子女若林立。郝夫人性惟钟爱女，环西苑，筑甥馆同居焉。阡陌云连，楼阁华伟，不啻世家。至诸子成立，游庠序，女年甫四十有五，犹妍丽若天人。一夕，梦伟丈夫荷双龙来，内皆纱帽累累，举而遍挂，屋角几满，尾更有缨帽衔宝石挂孔翠者亦夥。丈夫挂讫，故俯瞰笼内，啧啧称有余，戏掀掷过西墙，笑曰：“便宜他。”寐告佟，知子孙必多有科甲显宦者。后果验。然时方明季，不识缨帽是何威仪。至盛朝，佟姓世居鲁，仍簪缨拾青紫，所以有宝顶翠羽帽也。至抛掷墙外者，盖婿家均贵，亦不减外家。此桃源令孙梦麟所云。</p>
<p>　　懊侬氏曰：彼美人兮，天涯海角，而氤氲簿上，早订婚姻，鬼神无奈何，始幻此缩地法耳。当不负死友，临奠数言，实诸天菩萨所共闻之，而一齐附泪者也。或另注奇缘，使之得内助，享厚福，亦未可定。尝闻四川周姓，亦曾有之，与此事同。</p>
<hr>

<p><center><font color="teal" size="+1">07 ‧ 雪里红</font></center></p>

<p>　　北里非相攸之地，勾栏无立节之媛，然未可以一概论者。昔京都有薛氏女，貌绝艳，携一婢一妪，赁宅以居。自云十五岁矣。出多金市司街卒，遂安堵而开锦泥窠也。尝簪花傅粉，乘犊车往城南观新戏，傀儡棚亦轮为之停，遂不言而知其钱树子也。</p>
<p>　　游荡儿群拥之归。问乡贯游踪，均葫芦提以对。问香名，则曰：“薛氏，行一。”侍者呼为一娘。问夜合须多寡，则伸玉臂，露守宫砂，曰：“六岁时，遇吾师以丹药点作贞验，至今身犹处子，不愿作夜度娘也。”曰：“若是，则必工吟善咏，如卿家校书名涛者乎？”曰：“非所长。”曰：“是必唱鹧鸪舞柘枝，如谢家姬乎？”曰：“非所长。”曰：“或者能刺鸳鸯锦，如卿家针神，号夜来者乎？”曰：“妾病未能也。”众抚掌曰：“审是，究以何术，博缠头锦？”女含笑，呼婢捧磁瓯出，中列骰子六，供几中央，再拜安置讫，曰：“妾名虽倚门，实则求偶，请以相思之骨，代风月之媒，是亦遵吾师命也。来者以白金十两作孤注，无论齿高下，貌妍媸，一掷成六红者，即嫁为妇，无食言。然十两仅一掷，再掷再破悭。妾守信，君等毋吝财也。”众曰：“妙哉！是真别树艳帜，而另系赤绳者。”呼僮竞取白镪至，博竟日，皆色沮去。远近哗噪，咸云：“何物粉儿，独翻花样，唱求牡之雉，呼守雌之卢，花骨头岂真作冰，阿堵物依然入橐。是儿狡哉，荡子愚矣！”然爱其色者，则难忘情，由是马絷于场，犬迎于户，上至官裳，下至胥隶，无不闻香而来，垂涎而至，作几希望。又以一娘不似妓名，因其爱着杏子衫，又全红始嫁，薛雪同音，遂呼之为雪里红云。</p>
<p>　　一日，有侍御公子某，携百金来，十掷皆北。明日又来，视瓯中已别五红，其一滚转不定，公子大声呼红，比走盘珠定，则仍守黑者，乃痴立如木鸡。女笑曰：“险哉！何一红之难也？”</p>
<p>　　女貌虽极妍，而性极生硬。客至，略寒暄，即请博，博已，即下逐客令，不许少一逗留。公子恚怒，阴嗾无赖子三四辈，给金，使诣女室，将窘辱，洗愧恧。女已审其意，待金入己橐，即挥手使去。无赖子大哄，曰：“一脔肉，竟如此昂贵耶？彼博场尚有闲菜酒，为吾辈解饥渴。”言已，揽袖欲侮，女声色不动，略拂纤指，即纷跌庭外数十步，呼婢出夏楚，待其三蹶而三拍之，跪谢始释，鼠窜可怜。后有踵至者，咸悉彼姝艳而勇，无敢亵，负者怏怏，不闻有后言。三载中，均落落小酬应，从不歌一声，陪一宴，假一颦笑，而香奁中累累盈五万金矣。偶语客曰：“曩得采仅娶吾身，今并得吾财，何乐而不为？”于是门前车马，更喧如市井矣。</p>
<p>　　时江建昌李生名崇者，年少尚未娶，避难走燕台，落拓殊甚，将往投阿姐某宦宅，向为姐夫所恶。然守囊之银，仅仅十两。计无出，谋于同乡某，某问曰：“子知此间有雪里红乎？”曰：“不知。”仍告所以，曰：“曷拼与一战，捷则立地成富耳，负则寻女未迟也。”生曰：“善。”浼导之往。女见其貌清俊而衣褴褛，心怜之，曰：“此非樗蒲戏，乃秦晋卜也。登场一麾，绝无翻悔。观子十金良不易，盍珍重？”生笑曰：“卿亦过小觑人矣。书生虽贫，量不致为些须露乞儿态。”言辞慷慨，其气熊熊，已令佳人心折。及锵然一鸣，座客齐鸣采，视瓯中灿灿者，成六出花矣。女亦色喜，嘤咛一声，阶下应，即时结采，燃两画烛如椽，毡毹满堂，水陆新进。婢子引生入曲室，沐浴更新衣；女亦妆竟，偕之交拜，同乡某宛傧赞焉。</p>
<p>　　至漏乍转，客去，归洞房，女略询家世，即云：“身已相从，愿闻郎志。”生颦蹙曰：“一身落魄，去就颇难。然为贾则素恶铜臭，为儒则不耐毡寒，无已，其一行作吏，尚可以身许国乎？”女裣衽而前，曰：“是尚不愧为红之夫也。”旋以臂红示生，曰：“妾尚女儿身，唯夫君怜之。”生以唾拭之不去，喜曰：“皮相者，疑卿为章台柳；福艳者，知卿是佛池莲。仆心醉矣，且爱且怜。”明晨，视红褪如洗。</p>
<p>　　旋以片纸为生纳粟，得铨闽之某县令事。之任，女不令多随从，卷厚资，与婢妪均易男子装，己则缨曼胡，吉莫靴，负弹弓，佩长剑，四骑登程。经泰山下，猝遇响马贼呼啸至。生战栗，面灰死，女命婢妪护郎君，己则纵辔迓贼锋，发连珠铁弹子，如秋风摧落叶，贼披靡，无生还者。生大骇，几坠骑。至前站，私询其何勇过健儿。女笑曰：“措大尚藐视巾帼耶？聂隐、红线辈，自在人间，惜肉眼人不识耳。”因把酒，重述都中拍无赖事，相与捧腹。</p>
<p>　　到闽谒长吏，女均执刺代长须，致无陨越。夤僚瞰艳仆，疑其有断袖癖，实不知即使君采苹妇也。</p>
<p>　　抵任不半载，金陵贼驱大股，豕突至闽，蓦围斗大城。生集乡团，女帘后窥之，笑曰：“若以此御贼，直摧枯拉朽耳！寇深矣，且奈何？”翌日，贼更集，肆猱升，将瓦解。女麾众登陴，斫杀一昼夜，攻始懈，然耽耽者犹不去。生乞救于中丞，牍三申而援不至，盖驿路断，恨无神邮也。至夕，女以大爵劝生饮，生忧惧，涓滴难下咽，女笑曰：“饮亦死，不饮亦死，曷为醉觞乎？”生始鲸吸数十爵，沉酣眠所坐木椅上。女出，裂帛长十数丈者，先缚生，然后荷于背，且缚之极坚固，若负襁褓儿。仍男装，右提剑，左握护身牌，听野鸡三唱，晨月朦胧，呼乡团而告之曰：“事急矣，吾负汝使君往乞援，三日即返。城中诸事，听吾婢妪指挥，可谧无恐也。”遂开关，放之出。贼瞰其越濠，行甚速，又见所负如屋上瓴，不识云何，始痴望，继环击，女且走且御，斩数十人而出重围焉。</p>
<p>　　县距省垣三百里，至则甫卓午。走入馆舍，解背上良人，视残醉犹未醒也。往见中丞，时抚军麾下仅万人，意不能多假。生将唯诺，女在身后突白云：“但乞中丞分五百人供臂使，然必由属吏自检择，不中选者勿须也。”中丞惊询谁氏子，生诡以仆对，且告其神勇，曰：“是岂昆仑复生乎！”即传鼓集演武场，女为生暗物色，皆捷如猿猱而勇如罴虎者。生诣首令某处，假两骑以归。某令见女，戏生曰：“明府当此仓猝，尚挈画郎郑樱桃耶？”生庄色对曰：“山荆也。”令骇，亟讯知其事，急延之后堂，夫人出拜。请须臾，略休息，公子一，女郎一，争拜膝下，乞授业。女约以围解日。旋整师归，贼正团团攻雉堞，突自背击之，几疑将军从天外飞来者。战一昼夜，斩馘无算，余孽悉窜。女抚膺而叹曰：“是可驱豺狼而害邻封乎？”留生入城抚疮痍，己则帅众追剿至浙界，始凯旋。</p>
<p>　　当道上其事，生卓异，迁郡守，女诏封成夫人。某令遣子女来践约，乞授好身手，女略与一二即已，曰：“罗绮中人，得此已无敌，无深求也。”问战胜大旨，曰：“譬如博，盂内六琼，眼前八阵，知人知彼，目无全牛，胜负可立决矣。”问阿姥是何师承，曰：“吾自有师，师自有法，不足为汝辈言也。”生每断狱，女参赞，称神明；捕盗，尤襄勤；唯禁娼则力为谏阻，继以哀泣，故棠疆百里，桃花门巷，常数百家，成锦绣城也。每采舆一出，莺莺燕燕之俦，捧盘跪路衢，为夫人祝千秋者，动以千计。此秦鲁臣谱弟所采访；鲁臣，金陵世家子。</p>
<p>　　懊侬氏曰：寒蔬中，有名雪里红者，辛辣之品也。成夫人隐于粉黛，博以相夫，坐而裙衩，勇于杀贼，是桃李之艳，而姜桂之性也。锡此佳名，良不愧耳。不言其师，而师自大有人在。闽之氓，感保障之德，每至伏腊，有以雪里红荐春盘者。当不敢斥言而呼为成夫人菜乎！嘻！诸葛行营之种，可以并传。</p>
<hr>

<p><center><font color="teal" size="+1">08 ‧ 邬生艳遇</font></center></p>

<p>　　邬荣典，字少华，任城儒家子，年十七，尚未婚。时正夏五，移枕席置小斋，一老仆作伴，喜岑寂也。一夕溽暑，令人思，因遣仆宿外舍，自起拂榻拭几，剪烛烹茶，视皓月一窗，不禁遐想，背灯危坐，口吟一绝，云：“明月此时好，美人何处来。相怜唯有影，绮户为谁开。”诗就，曼声吟咏。忽一丽人冉冉至，年约十五六，广袖长裙，乌鬓翠黛，目盈盈若秋水，裙下露莲瓣，翘翘若解结之锥，殆画中人也。</p>
<p>　　邬惊询曰：“卿鬼耶？”曰：“否。”“人耶？”曰：“否。”“然则狐耶？”笑曰：“郎志在美妇，妾志在情郎，偶听高吟，知情之所钟，故冒嫌学私奔之红拂，郎何必哓哓询踪迹耶？”曰：“卿有名乎？”对曰：“宾奴。”“有字乎？”曰：“樊稚。”邬不甚了了，第握纤纤手，则柔胜于荑，令人魂荡。相与谈论，慧舌生香，旁及词章，藻思耀采，邬爱且服。听玉漏丁丁，墙外之柝四下，促其解衣，则飞红上颊，约以明宵。野鸡四啼，仓皇遽遁。</p>
<p>　　翌果挑灯自携衾枕至，备极华丽，人世所无。遂与绸缪，而痛楚莫胜。女曰：“妾身犹不雕璞也，乞郎徐徐，幸勿狂暴。”事已，视清簟落红，真犹处子，邬益怜爱。因以臂代枕，口吟一词，云：“郎可怜，妾可怜，一对鸳鸯一对鹣，今宵那世缘。莫流连，且流连，生怕钟鸣欲曙天，情人隔一边。”女喜曰：“郎真有情也。妾虽自荐，然得此错爱，死不可憾也！”即和其词，云：“风谁家，月谁家，妾岂当门卖笑娃，情深念转差。香辟邪，正辟邪，夜雨摧残一树花，郎君郑重些。”天晓，自摘耳上两金环赠邬，曰：“以此作定情物，然慎勿示人，恐飞短流长，彼此不利。”自此来无虚夕。</p>
<p>　　一夜正偎拥，忽有斑白叟破门入，面靛裂，发蓬飞，霜髯如戟，叱女曰：“小妮子，太不识羞耻！”既而指邬曰：“污人清白，风狂儿不当杀却耶！”邬惊惶无地，以被蒙首，口噤不能言，唯齿牙震击作奇响，自被隙微窥女郎，则俯首却立，觳觫可怜。正疑惧间，老人呵斥益厉。忽仆在外舍，反侧匡床间，声扎扎，二人遂渺。</p>
<p>　　次夜，邬扃户，眠不熟，而女已袅娜在床侧，娇羞惨淡，默无一言。邬执其手，问：“昨宵老叟属卿何人？”曰：“老父也。”曰：“卿家大人，险将小生惊煞，然我两人之情分，岂即尽于此乎？匝月恩爱，已逾寻常，某愿为卿死，不悔也。”女嗟叹久之，始云：“郎何痴也！以郎表表，何难得玉台艳偶，而乃犯险阻争异类哉？且家君素严，翌即迁他郡，妾来永辞，愿郎自爱，毋以妾为念！”邬失声大哭，女以袖中红巾拭泪，己亦泣曰：“妾原图永好耳。不意怒触高堂，殃及君子，义难复聚，请以所赠赐还；非重物也，恐郎他日触目伤心耳。天如鉴怜，则镜可圆而剑可合。妾去矣，千万保重！”言已顿杳。听户外修竹风敲，如摇环佩，举箧视金环，已不知于何时携去。然邬由此玉体羸败，念念不忘玉人。</p>
<p>　　有女巫阿翠，目能见狐，且知狐所在。邬因邀而问之，曰：“若其好着淡黄帔薄罗衫，面团团如月，一笑两颊上生微涡者耶？”曰：“然。”曰：“是非他，骆氏小素也。”邬始恍然悟，昔告之名字，乃暗切而不肯明言者。阿翠请生作简，愿任作寄书邮。数日来报，云：“小素匆促，不及裁笺，着传语奉复郎君，前实缘尽，恐径自别去，苦郎相思，故幻此形状，俾郎君心死。乘便寄丹砂一粒，可以却病痛。”邬视药小而红，香甚，一服，疾果瘳，而思女之心亦释。</p>
<p>　　懊侬氏曰：情之所在，父母师保不能止，天地鬼神不能禁，山川河海不能隔。顾为情而来，情未尽，则麾之不去；情既尽，即招之不来。且不以余情害情人，复能以幻相警痴子，是非真深于情者乎？否则，朝伐夕戕，非髓竭神枯而不已；又或洁身而退，令人魂销气结不能忘，真冤且孽矣，尚得谓之情乎？如小素者，方可与言情。</p>
<hr>

<p><center><font color="teal" size="+1">09 ‧ 假五通神</font></center></p>

<p>　　南人之崇奉五通，犹北人之信狐也。客有贩卖阿芙蓉发籍者，往来齐楚间，非一日，阿堵充豫，乃纳粟为九品官，在籍候铨。虽煌煌章服，腰佩玉，腕跳脱，襟洋表，面架墨晶镜，而烟霞营生不肯弃，以故富且贵，居然晋绅矣。</p>
<p>　　客姓万，乳名佳儿，遂名曰佳，字颗珠。幼失怙恃，一身块然，因性敏貌俊，善蝇头楷，得为刀笔小吏。娶妻雍，颇风致，犹善艳妆。佳后弃隶学贾，精歌唱丝竹等艺，日诱良家子作狭斜游，多外宿不归。</p>
<p>　　雍独居，挑灯凝睇，对镜颐，见己身后，若有男子影，心疑夫婿潜回斗笑，喜而回顾，则翩翩美少年，体态妍丽，羊车中人，乃生平所绝未邂逅者也。惊欲诘，觉口噤神迷，少年已偎之坐，细腻熨贴，慰藉良殷。自陈“为五通四郎，怜子孤衾，特来相伴，未知卿卿亦如小生之痴情否？”雍欲撑拒，觉四郎肌肤中有一缕幽香，透入鼻观；又舌入己口，搅扰吮咂，心遂大动，听其所为。事讫，神顿清，四郎犹共枕。羞怯欢恋，觉天下男儿无逾四郎美。从此朝夕至，至必饮，饮必醉，醉必眠，眠必尽欢而后已。佳偶自外归，四郎仓皇窜匿，怒抽壁上刀挥之，四郎遽化白光一线，飕然从窗缝中出。问妇，妇诡云：“无所见。”然枕席上竟由此大冷落，无腻语，无欢颜。</p>
<p>　　明日，四郎又乘间来。妇泣曰：“奴方期图永好，而今已矣！”四郎面赭问故，曰：“郎既神道，何畏渠凡人？”曰：“非也。人之所以异于禽兽者，为天良耳。既盗其妇，又凌其夫，人且不可，何况神乎？”言未已，佳持刀突出，四郎含笑欲去，视门外环立健儿，持弓矢以俟，盖佳之布置也。四郎牵妇衣袖，宛转哀泣，又伏地叩头，愿永绝迹。佳狂躁，刀砍其面，如败鼓声；砍其头，如败柝响。户外人又欲哄入，四郎抽掷金钱如雨，众目炫乱，始从胯下出。佳投刀而起，拾地下金钱，得百余两，略酬健儿，余悉入橐。</p>
<p>　　月余，妇病不起，昏昏无一言。夜忽悄起，妆饰一新，曰：“四郎来娶我矣！”佳怒曰：“既神道，何强娶有夫之妇？”曰：“嘻，子休矣！前所得金钱谓何？盖卖妇身值也。”言已，趺榻一笑逝。众闻空际果有鼓吹喧哗，人马杂沓声，逾时始寂。佳之同类，咸来吊鼓盆。佳反鼓掌曰：“仆有远志，山荆本赘疣也。”葬已，遂尽遣婢子，日挟金资走四方。后遇道士，授以金针槐角猪皮做假之法，利更倍焉。</p>
<p>　　汉中史太守，严厉非常。佳能曲意承顺，有触逆太守者，佳必故与为难，詈辱万端；有逢迎太守者，佳必预为往来，周旋尽致。守有过，佳揽任于己，曰：“太守何若是？”以故太守逢人谀赞曰：“老人虚度，悔识万生晚也。”偶与千金，嘱代购佳丽，曰：“此苏台土产，敢不奉献。”囊金往，以五百买贫家女，先与私通，迟疑不进。会太守墨败，竟攫为己之第一妾，名曰春花。</p>
<p>　　其友豫人王七，有古癖，烂铜碎玉，书画玩好，无不珍爱。佳代搜罗，凡物罕而价昂者，必暗贴己橐，仅以半价报之。以故王大信任，尝谓人曰：“天下信实，更有如万生者乎？”会同人过海，以女寄佳处，曰：“弱息破瓜年矣，仆如三年不回，听吾弟代觅婚配。”王去，佳瞰女美，诡云得坦腹。入赘日，却扇筵开，女掀帕斜睨，则须，目灼灼者，佳也。曰：“吾故疑是佳儿。”曰：“既有佳儿，理配佳妇。”遂攘为己之第二妾，名曰夏云。</p>
<p>　　偶乘焦叟船，过鄱阳。佳善酿，精烹调，每餐必拉焦共啖酌，欲迁东道，必坚止。翁私带小货，佳辄浑其税而倍其值。瞰翁女，船尾操楫，甚艳冶，眉目传情。询翁：“何女公子至今无佳婿？”曰：“小妮子，娇惰惯，不欲嫁弄潮儿。至瞿塘贾，金马客，仆又难仰攀，是以迟耳。”曰：“仆不才，九品官也，未知许下玉台否？”翁掀髯笑曰：“万颗珠，四十无妇，谁敢信？”曰：“冤哉！结发死，至今尚未续鸾胶。”指天自誓，翁信不疑。比入门，结缡已三日，悔无及。翁拼闹，欲讼之官，女曰：“儿已至此，夫复何言！”佳长跪请死，崩角有声，翁长叹，拂袖去。遂以女为第三妾，名曰秋月。</p>
<p>　　偶游楚州勾栏张眉娘家，先通其女亭亭，暗订婚娶，缠头甚丰，有成议。眉娘太息曰：“不图吾女先有所归。青楼人珍馐罗绮，贵若嫔嫱，帷凤冠补服不可得，诚不了恨耳。”佳曰：“吾九品官也，他日亭亭得花封，可赠于子。”眉默默良久，小语曰：“子娶亭亭，仅得人而不得财，且欲破其财。吾年来奁资饶富，曷易而娶吾，子既得财，我又得贵，非两全乎？”曰：“弃亭亭，奈何？”曰：“母子同事一人，古有之乎？”曰：“有，有，有！”遂附会小说，诡托无稽。入门，见已有三妇，艳眉大哭，欲寻死。佳极意温柔，化怒为喜，盖以调停冠裳之法，来处置闺阁，故众小相安，亲如姐妹。遂以眉为第四妾，名曰冬松。亭为第五妾，名曰四季。佳更筑房廊，终朝笙管，不数汉家愿老之乡矣。</p>
<p>　　闻画士柯莲善写真，邀至，写五妾，面庞酷肖，更绘楼阁若园圃，或钓鱼，或把酒，或联句拈题，或着棋角胜，绘佳短衣瀹茗于旁，若奴子状，题曰：“五美图。”工竣，佳酬以洋蚨一枚。柯争较，佳怒曰：“吾九品官也，尚不足役一画士，则捐官者何荣耀耶！”立叱之出。柯忍辱，祷于五通之庙，佳不知也。</p>
<p>　　一夜醉归，奴子篝灯，至中门止步，盖佳立童约如此。甫履庭院，闻五美房中笑声盈耳，灯光荧荧。潜诣四季，则一狐裘丈夫，偎四季扪乳，四季笑吃吃不休。怒叱走入，丈夫徐起，则貌与己同，无纤毫差。彼曰：“噫！是何妖魅，敢化吾形，来惑四季耶？吾结发为五通神所杀，想又垂涎于子；不然，施施从外来者谁欤？”抽刀而前，四季亦执剪刀相助，势甚汹汹。佳呼曰：“五娘莫信他，貌虽同，吾衣羊裘，可辨也。”旋见丈夫羊裘，而己则狐裘矣。众媪挥仗争击狐裘人，几毙。</p>
<p>　　急逸入冬松室，亦有一貂裘丈夫，抱冬松饮醇醪，拈花为枚。见佳入，语亦同前，佳曰：“吾衣狐裘，可辨也。”旋见丈夫狐裘，己则貂裘，众婢持帚争扑貂裘人。</p>
<p>　　逸入夏云房，亦有一狼裘丈夫，搂夏云抚案看春册，较量笔墨工细，闻外间哄闹，故作惊讶，告云曰：“卿勿怖，此五通也，闻渠善变，无毫厘爽，先与卿约，吾衣狼裘，若见衣貂裘者，为五通，可诱之入，利剑断其首，卿能助我乎？”曰：“诺。”果就床头拔剑授彼。佳大惊。</p>
<p>　　趋就秋月，则又一猞猁裘丈夫，拥秋月团炉爆栗，且啖且笑，见佳入，大笑曰：“子何人，敢入吾房闼耶？”既而自思，恍然告月曰：“想即杀吾元配之五通又来矣，吾实切齿不可忍。来大好，请君入瓮，就炮烙。”月果取床头猎网，欲罩佳首，佳呼曰：“秋娘何梦梦，吾衣貂裘，可辨也！”旋见丈夫貂裘，而己则猞猁裘，大惊欲遁，秋月招手，更狂奔。</p>
<p>　　近春花卧所，闻磨刀霍霍，曰：“吾非君家大妇可比，不能任五通污，渠若来，吾手刃之！”瞰床上，正卧一松鼠裘丈夫，对灯吹烟，笑曰：“莫怕他，吾曾挞渠，见渠喜衣猞猁裘，见即执之，可为证。”佳愤极大呼曰：“春娘，卿床上妖也，吾万佳在此！”春花申申詈，曰：“万佳乃九品官，岂死魅所能冒假？”鼠裘丈夫亦笑曰：“冒假万佳，理不可解，汝不过贪淫，吾小星甚多，听自检择，何必混乱庐山真面目乎？”言已，春花掷刀出，几中肩。奔出，被卧厅事中，自顾己衣，仍为羊裘。</p>
<p>　　明日，诣内窃听，均有私议，或曰：“莫出门，彼四家均为五通占，吾夫妇落得逍遥，免争夕。”或云：“自家儿夫，宁不能辨？而乃为五通占，彼四家何其愚！”或互詈曰：“妮子不知耻，何不视吾房中有真郎耶？”或互诫婢媪曰：“莫乱道，恐触犯彼四家五通神也。”冬松更伏丈夫身上笑骂曰：“何如？连亭亭都为神踞，还是老娘待汝情份不薄耶？”旋闻断云零雨之声，意态亵极。潜出仰卧，见一髫发垂肩小女子，艳绝，徘徊床下，手弄烟筒，笑曰：“与郎有缘，腆颜毛遂。”佳大呼，以烟筒击之，女顿杳。闻屏后有男子声骂曰：“万佳无礼！我辈昆仲皆五通，与尔妾嬉，未免尔鳏，故遣小妹来伴汝寂，反恶声向人，岂真倒插沙帽翅，便妄自尊大耶？”佳悚怕，叩首连称不敢，问：“君既为神，亦知明理乎？”曰：“唯禽兽不知理。”曰：“是也，神既占娶吾妇雍氏矣，何又占吾诸妾？”神曰：“是何言欤？”既而大笑，曰：“子稳戴绿头巾，尚不知奸夫伊谁耶？前娶尊阃，乃假托吾辈者也，如不信，子试言，渠当日来作何状。”佳缕述挥刀掷金等语，神曰：“若何？渠真五通，能如是之畏子乎？我辈俱在，子刀亦在，姑试为之，较真赝也。”佳哀泣，自称死罪，诸祈成全。神曰：“嘻！万佳儿，若能供养我，既不汝仇，亦使子富。”佳敬诺，从此遂事神。</p>
<p>　　一夕，梦妻雍氏珠翠盈头，锦袍玉带，门外多护从，掩泪入帏，执佳手唏嘘，曰：“万郎，何可怜人也！妾所适之四郎，乃真五通，渠之兄若弟，早为郭孝子所斩，剩渠一身，不复为厉，然威权亦炽，管领东南一角，亿万游魂都监使，士卒如云。妾每怀故剑，渠亦惨然。今闻诸妾所占得，乃假五通。言于四郎，愿效绵薄，明日领兵至，代郎驱除，乞暂避其锋，毋干犯也。”万欲拉与叙旧，雍羞拒起辞，黄梁遽醒。谨志所言。</p>
<p>　　次夕，潜伏东邻，果闻宅内戈戟交鸣声，四郎叱咤声，五妾环泣声，媪婢奔窜声。又闻四郎誓师曰：“如此假五通，横行若是，若能尽缚以献者，膺上赏！”众卒邀应战斗声。移时，四郎大呼曰：“遁其一矣，奈何？且归报夫人，再图侦捕。”旋闻空中吹螺击鼓，为四郎凯歌声。声顿寂。晨携仆入视，则妾婢皆昏迷，救苏，犹各哭其夫而不悟。视箧内黄白，则外虽扃，而内皆空空。阶下有黑白小花犬四，皆断头，血涔涔，想即假五通也。</p>
<p>　　整顿门庭，医治五妾，渐次就痊。收集逋负，仅剩千金。深惧食齿浩繁，若何生活。既而自喜，曰：“我九品官也，当以官为乞食左券。”尽以千金贿赂长者，授实任某县典史。甫莅任，红黑帽鸣锣呵殿，四轿游长街。忽有黑气一团，呜呜自空中奔至，内有毛手如葵扇，遽搏其颈，詈曰：“吾兄弟辈，待汝不薄，为何引恶人来肆杀戮？吾诚假五通，然不汝恕矣！”言已，手批其颊，其声甚脆，佳大呼，死舆中，五美图遂四散。</p>
<hr>

<p><center><font color="teal" size="+1">10 ‧ 父子同日成婚皆元配</font></center></p>

<p>　　娄生鉴，字方壶，楚松滋醴芝村人也。父名子重，负贩成家，娶朱氏，生鉴，甫周岁，氏即殁。继娶牛氏，生女莲，溺爱女而虐遇生，黑心符耳。生幼聘马氏十三娘，以子午佩下聘，报以鸯鸳佩。楚俗凡聘物，咸令儿女系胸次，合卺时始解之。生以幼聘，仅知岳马姓而已，馀不知也。顾性敏嗜读，貌温婉如处女，而超逸不群，馆师爱之极。</p>
<p>　　甫冠，父令弃儒，师愿璧修脯，请勿弃，不能从。生自请习武，亦不许。嘱妻舅牛三混订伊戚钱肆学贸易。地离村八十里，中隔一湖，生不愿往，父促之，牛氏尤哓哓，乃涕泣去。抵肆拜主人，以齿稚抗受之。拜同人，以书腐挪榆之。晨夕供洒扫，客至进茶茗，缓则詈，误则挞，比在塾时迥隔天壤。度支簿籍，一见了然。惟性傲不受羁勒，时与主人白眼争。勿半载，求归省，不许。一日，误兑朱提一饼，凿之，白铅也。生典衣暗偿之。同人白于主，主骂鸭：“盲小子，真得穷饿煞，有何福泽坐享三餐耶？”生羞汗面赤，不敢语。会食，甫执匕，主又詈，众又嘲，乃投著，拍案大骂曰：“鬼子敢尔，吾弃呫哗而事货殖者，父命耳。牧猪奴竟限人至此！”主欲奋老拳，反遭生毒手。适牛三混来，怒叱且批之，生遂跳踉出门去。踽踽行卅馀里，见树外秋烟明灭，芦苇萧萧，男妇老稚，释担坐柳荫下，知是湖，大声呼渡，一舟来，人争船窄不敢上，又一舟来，催之行，舟子笑不语。旋一老者来，青鞋竹笠，貌极修整，甫登即鼓棹入烟际。舟子曰：“候阿爹久矣，若个小官官急色相喤咶煞人。”生怒，叟劝慰之，因就询长者姓氏，曰：“马。”转询生，以实对，叟瞿然曰：“子其娄大户子重文郎耶？而翁与仆有旧。”生悚敬之。又询何处来？生又详告之。叟曰：“少年盛气哉。”须臾登彼岸，叟向南，生揖别，欲之北。叟挽留曰：“夕阳堕矣，前途有虎狼，且伏莽。山村不远，请止宿焉。”</p>
<p>　　生遂随之入村，登堂展谒，盖以楼下为面圃轩，几榻明净。俄顷，村僮篝火捧酒肴出，杀鸡为黍，俨有古风。叟举卮劝饮曰：“市远愧无兼味，惟家酿乃老夫手制，不知能下咽否？”生急赞香冽，豪饮四五爵。叟犹刺刺语，而生已玉山颓矣。怜其困惫，扶上榻，覆以布衾，示童曰：“尔埃大郎宿醒解，可以茶果进餐饮，毋亦酣眠也。”童瞰史诣内，偷饮剩酪，啖羹炙，亦醉，钻入牛窝中卧，忘翁所嘱。</p>
<p>　　生朦胧一枕忽醒，吻燥呼茗，无应者，自起暗摸索，烛灭、门扣，晕而跌者再，胸隔蒸腾如炙鼎，始哀哭曰：“噫！娄方壶其死于此乎？”时叟女十三娘长成，风姿妩媚，以楼上为香巢，顷过寝门，闻父告母曰：“堂前婿也。”女闻之急遁，由内梯登楼，掩烛凝坐。每夕恒携香茗一瓯，炙地炉上，为绣倦就寝所需者。及闻生呼，惟捧瓯干急。旋闻生哭，心旌遂摇摇不知所措，因思灯烬夜阑，又有外梯可下，莫辨谁何，代呼既不能，坐视尤不可，遂战兢下楼，暗以瓯送生怀中，复轻移莲步返。生得茗如火炉地狱得醍醐甘露，牛饮而罄之，渴顿解，转昏昏睡，抱瓯于怀。女心怔怔不宁，顿忆瓯在楼下非了局，大怖，又恐瓯放无定所，乃秉烛复下。生合眼假寐，睹一丽人冉冉至，半掩红妆，轻笼翠鬓，绝色也。睨壶欲攫，甫伸玉臂，生遽握之，女面赪喘汗，欲挣脱，不果。低告曰：“妾送茶来，好意成恶意耶？”曰：“不恶。”曰：“然则当放我去矣。”生不语，女顿足羞怒曰：“急煞妾矣。”曰：“谁不急煞耶？”声渐扬，女急以纤指捂生口，生即乘势拥抱，仆于怀，狎之。茵席流丹，缱绻莫喻。</p>
<p>　　问叟何人，以父对。鸡唱，自解胸前佩玉，与生更系而去。生自思，宿田家何幸有此奇遇？云英遇裴航，刘阮饭胡麻，得此可称鼎足。继想遁归觅渡状，遇翁款留状，女子怜惜状，又历历想父之愚、母之虐、舅之横、生慈之夭折，此何如境也？而乃丧心病狂，坏人名节，损己阴隲。佩玉事露，则两小之性命尚堪问乎？其时钟动柝残，晨星在户，犬狺狺，吠花影。柔肠欲断，愈思愈怖，迫不及待，乃披衣越墙去。</p>
<p>　　出门荒窜，不知所之。因思两事均不能归，附舟渡江，沿途乞食。久之，蓬头垢面，居然卑田。继抵皖之黄山界，踯躅乱峰。时日已暮，听鸮鸱泣露，猿鹤警霜，青磷在枝，狐狸捧首，怖极，团伏憩松树下，自怨自艾，不禁悲从中来，放声大恸。忽身后石壁有门洞开，一青衣童叱曰：“何处莽男儿在此啼哭？”对以失路。童惊曰：“娄郎耶！郎居醴泉村，门首有长桥十丈环、晾鱼罾者非耶？”曰：“然。”曰：“既确，且往见吾师，或许小住较胜于市侩饥驱也。”生诺，敬随之。冥行数十步，月魄晶莹，树中楼阁文疏，台榭缭曲，堂下大溪，映月如镜。一叟紫髯碧眼古衣冠，南向坐，两行侍从皆星官装束。童跪曰：“娄氏子来。”生伏谒阶下，叩有声。叟笑顾侍从曰：“吾道此儿有英气，何如？”众噭应之。即命童引之曲室，白玉砌成，壁上古字皆论韬铃。生昼则陟岭樵苏，夕则面墙雒诵，间有费解处，问师之高足弟子。忽童来宣师命云：“有远游，众随师去，尔坚守洞府，毋擅离干谴。”正欲往谢，见叟已化彩凤，九人首，五色羽，持干戚。众已化鹤，或白或玄，皆大如车轮，声锵锵如奏钧天，翱翔飞去。生独居愈无聊赖，潜入叟宫，见壁悬莫邪一柄，案列黄金十笏，槖金负剑，更易道家巾服，临溪照影颇似黄冠。无何影灭，视溪下有世界，屋如桔，人如蚕，憧憧往来，村也。马叟与妇坐堂上数女罪，逐出门。女走告父，父骇诧，询店主，主告以遁，父不信，舅证之切。向马索子急，马携女捧玉告于宰，宰讯良久，谕父领女回，容檄邻封为觅而子。</p>
<p>　　舅又唆店主，告生盗青跌十万贯。宰察其伪，两与重笞，讼始平。女入门操井臼，忍凌逼，孕而产于柴房中。子呱呱啼，父哀邻媪护惜之。母寻父拼闹，声汹汹，女惊晕，儿益啼。生凝睇惨动心目，引吭一号，胜于松下之恸，眩目失足，堕溪中。自分已死，比苏，则高卧绝𪩘下，金剑俱在。遇樵人询之，寿春四公山也。急诣城觅舍馆，制鲜衣，购良马，不作道家装矣。偶游广肆，见众围一好女子，绝艳，插草卖身，启云：“女子婉丽姓甄。父孝思，楚名儒，幕于此大父。母卒不能归葬，顷父又病，生路已穷，行将卖身救父，为婢、为妾不悔。”生暗访甄耗，察之切，即诣甄，为分二百金与之，且嘱父女速归，毋羁留。甄感极，流涕曰：“君郭解、仲连之流也，请示姓氏。”曰：“娄姓，萍水无字。”询何往？曰：“仆仆鲜定所。”曰：“君赠仆厚，仆亦愿为君图。长安绳妓作乱，征十年未平，仆与副将军罗公善，请荐为记室，云程未可量也。”生喜，甄力疾作书，又命女出拜生为假父而后去。</p>
<p>　　翌日盛备鞍鞯弓刀，抵宝鸡，投书军门，抵掌谈方略，罗急荐之帅。使专领一军，昼夜攻击，大小三百六十战皆捷，割战袍，裹金疮，抽壶矢，注天狼，英风胜概，敌人怖之。元旦夜，出偏师捣老巢，斩馘无算。贼平，帅以生功奏朝廷，钦授西秦水陆兵马都统制，即令镇守。生上疏陈情云：“亲已老，妻未娶，乞回籍再莅任。”诏许，封生父为庸国公，母为庸国太夫人，预封妻为秦国夫人，预荫子为翰林博士。生自念出奔时甫冠，洞居十四载，戎行又二载，虽半甲而衣锦荣归，亦可以耀村人矣，乃促车马兼程进。将之村，嘱卤簿在后，整辔独行。忽闻鼓乐声，见旌旆影，又华仆披绛，簇拥彩舆进村，村亦甲第崇高，迥非旧景。比卤簿至，始逡巡入。见主位美少年孝廉服色，首座贵客章服亦同。视之，甄孝思也。旁坐皆村中父老。众见生入，大惊。</p>
<p>　　盖生自遁后，父果向马索子，马告于宰，宰命生父携女归为媳。继母凌贱女几死。既而生子名佩，字玉根，纺绩课儿读。今继母卒，莲妹亦适，佩顷中乡魁，矮屋中遇甄，极契好，榜发同岁，乃破格以婉丽妻之。甄回籍，筑佳城，得窖金甚富，时正送亲来。马夫妇寿八十犹健饭，刻与生父斗叶子戏。众半以家庆告生，半向材官询。生入见父并马翁媪，各哭失声。甄入，交慰之。十三娘突见生，泪莹莹不能作一语。生至是始知向所遇者即岳、即聘妻，皖所救者假女，即真媳。始知翁健、妻归而子且贵。及闻继母卒，又涕不能仰。众交贺如斗，争瞰若梦，鼓吹比雷。甄急告众曰：“父子同日成婚皆元配，古今有之乎？”曰：“未曾有。”曰：“今竟有之。”乃请生脱戎服，更朝衣，邻媳劝十三娘速妆，而十三娘已潜于柴房内抽咽哭无声。众强为调铅粉、戴花钿，金冠绣蟒，依旧天人。堂上供浩命，设氍毹，老小两伉俪先后拜，然后交拜之。礼成，笙歌宝炬引入洞房，堂上开筵，堂下演剧，坐客豪饮尽欢而散。</p>
<p>　　夜阑，女背灯羞涩，犹欲指挥仆妇照料，生暗止之，不答。俯就之，女故作倾耳耸听状，仍不答。生面赧，解衣掬子午佩曰：“玉犹在此，卿鸳鸯佩耶？”女暗解，掷与之，复不答。生遽含涕跪抱之，女推生走避，曰：“风狂儿，十六年尚病渴耶？”</p>
<p>　　懊侬氏曰：百年之树始华，其艳必秾。积困之家发迹，其事必奇。事愈奇者，心愈苦。心愈苦者，情愈专。情愈专者，福愈广。要其所根者，仍惟一字曰：德。若徒赏其子母珠圆、大小镜合，无乃幻乎！</p>
<hr>

<p><center><font color="teal" size="+1">11 ‧ 郝腾蛟</font></center></p>

<p>　　床头夜叉啼，河东狮子吼，能令铁铮铮汉子丧胆寒心，恨无杜兰香重到人间耳。然每闻吾乡父老谈郝总兵事，未尝不须眉欲动。</p>
<p>　　总兵登州武世家，姓郝名腾蛟，字春霆，少以武庠获解，事父母至孝。两臂能开铁胎弓，矢无虚发。拳勇得僧耳的绍。貌虽如处女，然路遇不平，辄拔刀睚眦之。家赤贫，不妄干人，或樵采山林，或猎捕飞走，供菽水；然里有窘急来告，则资助之。顾东砍西砍，如杨阿若。人虽德之，而恶其横，故年已廿五，无敢以女妻者。</p>
<p>　　会礼闱较武有期，整装欲往，因贫，无仆御，无坐骑。自以雨盖被，弓矢刀戟负于背，以米麦菽粟蒸馍馍揣于裹，登堂拜别。父母诫之曰：“儿功名无庸计，所忧者性不纯，好预不干己事，辇毂下，重则弃首领，轻则窜穷边。”言已泣下。郝亦泣，言知悔。命解衣，亲为刺字于臂上，文曰：“能忠则名扬，能忍则气降。好勤职，报君王。毋贾祸，累高堂。”刺已，以朱涅之，深入肌里。然后徒步行。</p>
<p>　　逾武定，近德州界，山雨暴至，装负淋漓，瞰岭后有古精蓝，即奔入暂避，意待霁而后行。久之日暮，雨淅沥如故，遂决意止宿。视庙中断井颓垣，神鬼露处，惟中殿尚能避风雨。香案尘渍，杂蜡泪，抽刀铲削，以案作榻。遂对神再拜，祝而高坐，咽囊中干糇，倚装假寐。夜阑顿醒，视月色晶莹，两廊鬼判欲攫人，心亦不惧。甫再交睫，闻声，睨之，一二八好女子，自龛后徐步出，妆虽不整，貌惨淡，衣朴素，而五官位置极丽端。宛转下庭阶，迎月长叹，掬破瓮中雨水饮，有声。饮已，跪伏神座下，喃喃不能辨。郝毛发森竖，意为鬼魅无疑。抽刀跃起，大呼曰：“死魔敢尔！”女子应声倒，近身详视，有形质，以手抚，肌尚温，大诧曰：“人耶鬼耶？幸未孟浪！”遂殷殷唤苏醒，缓缓询踪迹。</p>
<p>　　女子泣诉曰：“妾海州人，小字红红。亲卒，为恶叔诱卖勾栏中，誓死不接客，鸨母痛楚之。蒙东村李秀才名郝字伯调者，怜而买为妾，希育子，甚相爱。讵家室悍妒，动即詈挞。昨侍早妆，失手碎玉搔头，遽呼烙铁，妾怖而急遁，潜伏于此，已三日不食。顷口燥，就瓮饮，实不意惊大王，乞赐剑下死，妾目瞑，胜于朝秦暮楚，亦绝不居地下，唱《比红儿》诗也。”郝大笑曰：“我以子为妖，子以我为盗，两误矣。我非绿林豪，乃武孝廉，子勿怖。”分干糇与之食。</p>
<p>　　霎时天向晨，详问夫家远迩，曰：“二十里。”曰：“送子归去来。”女泣，似不愿行。曰：“痴矣，无论寒饿煞，即有匪徒至，能保贞以生乎？吾送子回，当认我为姨父，我能代子区处。”女始随之行。纤足步泥淖，颇滑挞，郝曰：“子速行，若欲步步生莲花，不误乃公事耶？”女泣言其惫，郝自思男女有别，挽之负之均不可，乃铺巨袱于地，令女蜷卧于上，裹之如襁褓，左负装而右挈女，提携如幼孩，令女口授路径，行如飞。</p>
<p>　　顷刻至村中，犹家家闭户寝。女出指门，叩之三四声，一村佣出，睨女立郝后，遽反奔。闻宅内妇人声，音破裂如鸱啼，云：“吾道小妮子不正经，果偕破野头来，反图赖一顶绿头巾，诰赠汝矣，尚以老娘为盲耶？来即执之，烤且烙，方泄吾恨！若左袒，宁先见杀！”旋闻喧嚷索杖声，开户索履声。一男子披衣奔出，瞠目视，低告曰：“此即藁砧也。”郝颔之，略拱手，即放步入厅事高坐，命女与生旁坐，凝视再四，遽问曰：“男子，汝即李秀才乎？”曰：“然。”曰：“此即汝之小妻乎？”曰：“然。”曰：“后宅汹汹者，汝之大妇乎？”乃战兢羞愧不敢答。郝即捧腹大笑，声琅琅震屋瓦。村人无老少男妇，或立或坐，济济满堂。忽一蓬头妪走出唤女，郝止之；旋有赤脚婢唤且挽，郝更止之。突一杵飞出，中女臂；又一砖来，中郝肩，如不觉。妇怒吼而奔出，面靛色，目裂，发蓬，出即挝女，又其夫，语且侵客，郝仍如不觉。妇吼怒詈骂声，女涕泣求饶声，生咨嗟太息声，郝捧腹大笑声，众纷乱排解声，声大震，如鼎沸，以致邻村父老，与妇之兄弟，咸奔至，劝妇诣内，无贻外人笑。郝大声喝止之，如晴空霹雳骤下，众声遂寂。</p>
<p>　　少顷，与众问询，自道姓氏来历，述邂逅遇女之由。言毕飕然刀出，晶莹插几上，厉声曰：“吾试期近，不能久留。且为天地间除害去！”遽挈妇跪厅事，伸掌上下拍击，每一击则数责曰：“秀才家不过爱面孔，不与汝较，汝竟猖狂耶？红红亦好人家女，何罪过，挞且烙耶？人我一样皮肤，挞烙汝，痛否？汝不能生子，秀才始娶妾；妾有子，即汝子，定欲置之死，视香火断，宗祧斩耶？四德无，七出备，尚装憨耶？红红背后语不足信，当面乔行，迳能抵赖耶？红为吾姨侄女，今始寻觅着，当送官笞汝，岂一拍了事耶！尔夫尔邻尔兄弟均在此，敢以我为如何？若左袒，当尽杀却，况汝耶？”始拍，妇怒詈，再则呼救，再则号哭求恕，再则如豕就斩，长号而已。郝正拍且数，忽风吹衣露臂，一童子呼曰：“个位官人，臂有朱文字！”郝蓦忆父母诫，遂止。众见其凛凛如天神，不敢劝阻，至是始请入座，求曲恕。</p>
<p>　　先是女逋后，访无耗。李虽心怜，无如何。顷闻郝言，竟信而惮之深，遂长跪请罪，众亦罗拜代缓颊，郝曰：“尔曹欲罢休甚易，曷书一保状，署押与我。我会试回，验红红，若顶少一茎发，身有一伤痕，即与汝曹决死战！”众曰：“诺。”遂折券书与之。留午餐，赠赆金，不受，唯立饮一巨觥，收刀负装怀券去。</p>
<p>　　入都成进士，官侍卫，司豹尾神枪，随跸木兰出征，歼寇有功，膺心简，迎养父母入都。计五载，恩授寿春镇，先回籍，始莅任。重过此境，路旁店，父母偶语曰：“儿气平，果贵显，当年刺臂上字，不以为痛耶？”郝蓦忆前事，悚惧直陈，且言知悔。父母骇诧。即命材官往探。</p>
<p>　　须臾，鼓乐壶觞，李生吉服负女，红红绣裳负儿，均顶香跪门外。询之，盖郝去后，大妇羞愤病卒，红红扶正，一胎生子女各一，已呀呀学语矣。坚请恩公重到山庄，笑遣之，挽益坚，村之父老，亦环叩曰：“相公锦衣回里，况又南极双辉，当为山野祓除不祥。”至则居以燠室，享以珍馐，优伶演剧，为二老寿。侍从皆厚劳。村人争宴请。生与女，晨夕问起居，如见父母礼。因述红红，并无葭莩戚，当日诡言以恐之耳。然夫妇事之，礼益恭，堂上绘郝小像，神毕肖，虔祀之，已五载矣。</p>
<p>　　村中有罗氏女，貌妍丽，生而识字通文，唯两手握固不开，衣食须婢，乡人聚妇同作苦，以致年三十，无与议婚者。素与红红善，来谒太夫人，叩膝下，经红代述其异。太夫人不信，视之，戏擘其右腕，遽开，擘左亦然，中有两玉如棋子，一文云：“罗氏女名娇娆，”一云：“年三十嫁腾蛟。”太夫人惊喜曰：“此天数也。”即聘为儿妇，借李宅成嘉礼而后去。</p>
<p>　　郝武人，字仅辨之无。镇寿春时，案牍扎符，皆夫人标判。尝于红烛下草露布，公侍侧，无惰容。夫人虽为公置姬妾，不妒忌。然每因公事争论，辄捋公须，使戎服跪谢而后已。官十年，父母卒，回籍；服阕再起，多政声，皆出自内助。每叹谓僚佐曰：“我今而后，方知阃威之可畏也。”立命材官携金，诣李生家，为前妇建醮求忏悔。夫人生子二，妾生子三女一，子皆贵，多与红红所生子同科，世世联婚姻，若朱陈焉。</p>
<p>　　懊侬氏曰：佛家有伏狮罗汉，将军岂其化身欤？不然，何毙之速也！迨至虎帐谈兵，蛾眉秉笔，一言不合，辄捋其须而屈其膝，将军身蹈李生覆辙，得毋哑然而大笑乎？所以孔雀择林，必先顾其尾。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_02/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_02/" class="post-title-link" itemprop="url">夜雨秋灯录 - 卷二</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-23 00:00:00" itemprop="dateCreated datePublished" datetime="2000-10-23T00:00:00+08:00">2000-10-23</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">01 ‧ 了不了道人</font></center></p>

<p>　　昔有异僧，名了不了道人，善风鉴，求相者户外屦常满，道人信口开河，洋洋洒洒辄奇中，每日得相金，必以破钵沽浊酒，就市上饮之，歪歪斜斜，不须几案，饮则滔滔滚滚，如长江大河，而钵仍滟滟潋潋不为竭，饮既醉，仰天自语曰：“了矣乎！”视钵中无涓滴剩。醉必歌以佛曲杂吴歈古谣，咿咿呀呀，不能辨一字，歌毕又呜呜咽咽，哀哭不了，哭毕又嘻嘻咭咭，狂笑不了。资有馀则袖至委巷，近卑田院、穷儿村，向空一掷，阿堵物叮叮当当乱落如急雨，众乞丐争攫之，跌跌趴趴，如三春柳絮，因风滚舞，顷刻了矣。僧顾之一大乐也。</p>
<p>　　间以假发加髡，颅上梳丫髺，作善财童子，志志诚诚拜菩萨。或髫发披肩作龙女，娉娉婷婷，捧净水宝瓶。更盘云髺满插花草，作赵飞燕，袅袅娜娜掌上舞。且白布裹双鬟，手揭冥钱羹饭，作小寡妇上坟，凄凄切切哭槁砧。人有戏之者曰：“阿师何不粉墨涂面作张飞、霸王、典韦，而迺现女人身耶？”则又狠狠毒毒詈曰：“恶奴才，自家假形骸尚不得了，犹欲强人以假面目，真众生相也。”人怒，欲饱以老拳，则又飘飘荡荡如骏马下危坡，疾行不可及。性好与儿童嬉，所到处，群小层层叠叠，围绕之不散去。偶趺坐芳草地，童子争拾碎瓦，于道人头顶堆作小宝塔，则又端端正正不为动。一日，恒禅师见之，喝曰：“咄，作和尚的，甯这？”道人亦喝昙：“做和尚的何不这样？”曰：“若不剃发披袈裟，方可这样。”曰：“惟其剃发披袈裟，方可这样。”曰：“吾不许你这样。”曰：“我偏欲这。”曰：“打煞你，不许这样。”道人崚崚嶒嶒瞋目大呼：“打煞你，不许你容不得我这样！”曰：“我真打煞你！”曰：“人道你打煞我，我还这样，我道我打煞你，我还这样。”恒禅师闻之合十曰：“公真善知识。活活泼泼地一片天机，领教多矣。”膜拜而去。道人做鬼脸笑曰：“禅和子好打口头禅，同他说了半日昏昏沉沉的梦话，他反说悟了，是真近今的禅和子，非我所愿见的禅和子。”后入浙，游西湖，爱其山青青、水淼淼、石岩岩、树森森，恍然若有所悟。嗣后不相人，惟相各寺院土木神佛，言系何日成就，何日供养，悉符合。言当何年倒塌损坏无神灵，尚未验真否。惟某菜圃社公最灵显，香火甚盛，园丁乞道人相之，曰：“明日即化去。”翌果香火焰飞，神像煨烬。又登保俶塔，瞰大地红红绿绿，莺莺燕燕，风风雨雨，不禁跃起数尺，堕塔下，跌几死。旋苏，嗣后遂不饮酒，不歌，不哭笑，不妆妇人，不与儿童嬉，更不相神佛。惟终日痴痴迷迷，坐水次，玩游鱼，立层岩，数飞鸟，间亦信口成小诗，诗曰：</p>
<p>　　道人何不了？不了非道人。功名与妻子，悉是前生因。何者富，何者穷，拨云一叹天下春。道人何不了？了亦非道人。钟声和梵呗，色相总非真。有时笑，有时嚬，好个蒲团自在身。道人了不了？不了了道人。结舌不敢语，我我称主宾。莫要喜，莫要嗔，空山本来无四邻。</p>
<p>　　吟已，跳入西湖，不知所往。</p>
<hr>

<p><center><font color="teal" size="+1">02 ‧ 闺侠</font></center></p>

<p>　　邗江戏园曾演《绣囊记》，欲笔之于书，未果，而《翼𬳶稗编》已载入。风雨良宵，偶与客话及此事，重为编就，竟大同小异。亦《觚剩》有《雪遘》，而蒲柳泉更有《大力将军传》耳。</p>
<p>　　北乡有贫家女耿湘莲，父在时已许字范生希琼，父殁，两家俱赤贫，女年及笈，其母阴有悔婚意。会西贾瞯女美绝伦，且知书，贿媒媪讽母，愿奉千金纳为簉室。母曰：“婿梗奈何？”媪曰：“但得母首肯，范家无立锥，渠自会以阿堵暖其心。”女知之，痛哭不食，觅死者再。母曰：“儿即不自谋，宁不为母谋乎？家贫若此，婿贫若彼，日日啖糠秕，安有盈馀养活泰水？”女泣曰：“何见得范家郎即老死不发籍？”由是日夜哭，私以剪刀利刃自卫。</p>
<p>　　邻有解叟名星者，虑酿成祸，急往见范生，劝速娶。生告以贫，叟慨然贷集得十金，为生小布置，诹吉赁青布小蓝舆，搭红彩䌷，草草迎娶。母不得已，送升舆，遥致声哭曰：“儿去矣，绝少赔奁，情非得已，为母转眼填沟壑，儿有人心，当偕夫婿收我骨。”女舆中闻之，心酸肠断，哭更哀。其地距婿家廿馀里，道必经宝城茶亭。天忽雨，舆夫争入亭中避且憩，则先有彩舆在焉，鼓乐侍从，婢媪如云，盖商家女江凤卿嫁于商子陈生钰者。闻耿在舆中嘤嘤哭，声甚凄，私以问婢，婢曰：“亦是新嫁媳。”曰：“尔试问渠，别骨肉，良足悲，然男女婚嫁，天下大伦，何必如是之恸？”婢果潜询，耿曰：“母家贫，婿家更贫，乌私之恋，牛衣之窘，交迫于中，不能不悲。”</p>
<p>　　婢转告，曰：“是何难哉？”商家奢侈，旧例凡嫁女，必多置金锭于女怀袖中累累然，名曰“压喜。”女私解腰际，自绣香囊取袖中物装满，且细裹，付婢往持赠。女扪之沉重，问姓氏，婢曰：“痴矣！同一下嫁，不过怜我亦怜卿之意，转瞬即陌路，岂欲索姓氏供长生禄位耶？”女尚欲咨白而天已霁，车马纷驰，东西各就道。</p>
<p>　　比转婿家，果见蓬壁萧条，尘生灶突。礼成，私问范生曰：“四民各有业，郎自问能居何业？”生嚬蹙曰：“仆非痴聋盲哑，诗书曾励，货殖亦娴，特运蹇，徒搏空拳，饔餐且难，更何业之谋？”曰：“郎所忧者，母金耳。若能迎养吾母，免冻馁，妾有朱提奉假。”生摇手曰：“莫妄想，仆已成真范丹，卿又女范蠡耶？”女笑以囊掷生前，声铿然，启之得金锭五十两。惊而询，具告所以。</p>
<p>　　遂易孔方，迎母，易新宅，门前设小市廛，女与母亲为会计，嘱生无误读。年来肆中利大获，生读功大进。届秋试，女皇皇营考具。生曰：“身犹童子，能入棘闱乎？”女笑曰：“告君知晚矣，月前已将百金援例入成均。”榜发，生获隽。明年成进士，官浙之余姚县令。年馀生一子，即同之任。其子眉目如画，呀呀学语，能令人喜，因名之曰喜官，寅寮倾慕，争与联姻。有成议，夫妇忽同梦神人告曰：“公子婚姻莫草草，明日骑凤过衙前者，方是儿媳。”醒志，遣仆伺于门，日下舂，无所得。惟一丐妇肩荷女子卖身启曰：“江氏凤卿，江都难妇，幼本闺媛，嫁于陈钰，家本富豪，突与贼遇，贼刘青海掳夫他去，生死莫凭，焚掠可惧，得隙潜逃，乞食贵处，生路已穷，冥途若睹。亲生一女名紫袖，与其偕亡，曷若出售，伏愿仁人买之为后女，但得生，我死何咎，身入重泉，遥祈福寿。”</p>
<p>　　仆读而止之，入告夫人。命薄入，略与盘诘，见其风致不俗，女尤婉丽，知所言非诬。方殷殷问行止，喜官突见凤，即耸身索抱，抱更索乳，乳即与凤儿嬉，不肯离。侍婢夺抱，即呱呱啼，凤再抱之，则又吃吃笑。夫人大喜，即留作保姆。问阿紫年几何，则长于喜一岁，遂命以左乳乳喜，右乳乳紫，愿否？曰：“愿。”是夕，喜即坚依保姆寝，不肯去，无已，为置衣裙衾枕之属，嘱其：“安心静养，扶持有日，若公子大，与阿紫配，即亲戚葭莩矣。”凤曰：“凤凰安得狎凫鹜，野马何得逐麒麟，夫人一戏言，恐折母子寿。”由是出则右抱喜而左携紫，寝则左搂喜而右偎紫，紫亦宛转得夫人怜，果饵与共，衣衫相同，惟梦征则不以为实。凤自得温饱，皴瘃尽褪，光泽复生，咸谓貌与夫人相互伯仲，但厚薄稍殊耳。夫人朝夕必偕稿砧登堂后小楼，焚香礼拜，洒扫皆躬亲，从不假仆妇。下则掩双扉，风雨无间断。谕有擅登纵目者，轻则詈辱，重则挞楚。众疑为敬斗礼佛拜天神。</p>
<p>　　凤审之，亦凛凛恪守，无敢违。明年喜四岁，紫五龄，皆能学步。偶戏楼下，喜欲上楼，抱而他适，大啼滚地，若怒狮，不忍拂，姑携之梯首一瞻仰，略松腕，两小竟贾勇拾级先登。大惊，随之上，心惴惴恐罪责，然亦无如何。视楼上空洞，惟中设小紫檀龛，雕镂极精，绣帷半掩，炉烬犹温，揭幔视神像乌有，仅悬一绣荷囊，不胜骇诧。再凝睇，转大恸，哭之失声。喜与紫亦交啼。婢媪坌（同奔）至曰：“婆子疯癫作耶，抑大胆不怕死耶？”曰：“死便死，哭自哭耳。”问何故？曰：“囊乃闺中旧制，遣嫁时曾以之裹黄金十锭，赠一途遇新嫁娘，十年重睹，针线依然，今昔悬殊，不禁伤悼。”言已更哭。</p>
<p>　　夫人楼下闻之详，即飞奔上楼，抱凤哭询曰：“姊姊真绣囊主人耶？”抽咽曰：“然。”曰：“想煞妹子矣！妹子非姐姐无有今日，且下楼叙悲苦。”呼夫入，详告之，中堂设筵，鼓吹齐奏，使婢媪为凤调脂粉，御铅黄，更袍服，顶珠翠，灿烂袅娜，依旧夫人。妆竟，扶高坐，夫妻朝服拜于下。凤欲挣脱，不可。然后，下人一一朝参，宴饮终宵，欢腾内外。从此动用一切与夫人同。于仆纷驰，四出访陈郎，久无耗。夫人告之曰：“紫儿福慧，已蒙神人媒订，许配喜，而所以不即下聘者，欲待姊夫回耳。一唱刀环，即谋雁奠。”凤亦许可。</p>
<p>　　每范郎公出，姊妹即共枕，凤更拜耿太夫人为义女，手足之情更胜于寻常宛若。一日，有军官投刺入，为参将陈裕。云：“自云南征刘青海回，道出余姚，乘便晋谒。”范以桑梓，杯酌款留，陈面庞清俊，言辞雅驯，不似营伍。凤于屏后窥客，急往告夫人曰：“堂上客何貌似紫儿父？”夫人告范郎，然终以名异不甚信。出而询陈家世，暨入营之由。客惨然曰：“仆原名钰，号子相，所以改名者，始为贼掳，继入营行，每有战功，听执事人书名荐剡，以致于讹，比觉已无及矣。顷虽邀恩回籍，而家产荡尽，妻女死亡，顾影茕茕，实无归著耳。”曰：“将军位臻三品，宜早续鶤弦。弟有舍妹，貌才双佳，意欲奉为箕帚。”曰：“仰结朱陈，但糟糠生死尚在未定，容得实耗，再求玉音。”曰：“将军真情种也。然弟为君筹，请先合卺，俟寻得故剑，舍妹愿退为妾媵，何如？”陈犹逊谢而范已传鼓乐，召傧相，重门洞开，灯彩辉映，众仆为陈更衣，耿夫人在内已为凤妆就，红巾盖首，艳婢挽扶，画烛双行，引入交拜。须臾，送入洞房，陈起揭巾，偷睨，彼此惊喜，所谓先号啕而后笑也。破镜重圆，其乐无极。</p>
<p>　　明日，后堂设宴请陈夫妇上坐，范与夫人朝服再拜曰：“愚夫妇一身外皆君夫人厚赐也，所有家产愿归旧主。”言已，呈上簿籍，凡金帛器皿、书画古玩、仆从名字，一一登志，详细已极。陈与凤力却不肯受，彼此推让，数日不能定。适解叟亦函请来署，艳其事，邀墓府齿德福寿者三四辈为大宾，演剧设宴，先为两家结秦晋，然后公议，顷犹同居三年后照簿瓜分为二，议始决。</p>
<p>　　懊侬氏曰：吴六奇丐侠也，湘莲与凤卿闺侠也。今古茫茫，平原有几？求得一义气肝胆而不愧者，仅见于卑田院、红粉队中，亦良足悲矣！须眉男子，尚有中山狼事，况巾帼乎！</p>
<hr>

<p><center><font color="teal" size="+1">03 ‧ 瓶隐子</font></center></p>

<p>　　南阳杭孝廉，性慷慨，家富有而食客甚夥，颇有孔北海“座上客满堂，尊中酒北宽”诗意。暇则奚童弱马，往来于酒旗村郭间。偶见一老渔翁，须眉甚古，停舟水畔，穿着萧疏，为卖酒者挝打甚苦。问何以故？盖渔翁性嗜饮而艰于资，时于彼肆贳饮，索值不与，故饱以老拳。孝廉慨然代翁偿，翁并不言谢，且倚树高歌曰：</p>
<p>　　连日无鱼欠酒钱，酒家挝住钓鱼船。几番欲脱蓑衣当，又恐明朝是雨天。</p>
<p>　　孝廉奇其为人，问姓氏，笑不答，再询之，曰：“老夫无名姓，君但呼我为酒渔便佳。”孝廉导之附郭一酒肆，与之饮，翁量甚高，啖嚼一豪爽。孝廉告肆主人云：“但贳酒与翁，当一一代偿无缺。”翁亦不言谢，微醺，持竿便去。月馀，偶至酒家问，翁则酒资已欠十千矣。孝廉即代偿，仍嘱与饮。数月无间断。一日，翁持鱼挈酒踵门请见，邀入，即高坐曰：“老饕承公子爱，愧未能报涓埃，今将别矣，谨以鱼一尾，酒一壶，聊申芹献。”孝廉命厨丁煮鱼温酒，与之纵饮甚欢。问翁将何之？曰：“萍水之人，不过天涯海角耳。老夫屡观公子，气宇不凡，位两眉峰微有锁涩，未知有何隐曲。老夫庸拙，或可代筹。”孝廉曰：“翁真洞鉴，仆生平无不适，然有三恨事，是以介介不能释于中。”曰：“庸得闻乎？”曰：“仆先人收藏古琴一张，满身梅花，断弹之声韵，可摇五岳，泣鬼神，召风雷，裂金石。偶携之过扬子江，水神遣两蛟挟舟索琴，不与则波浪如山，舟几覆，无已，解囊投入水，风涛忽恬，舟得稳渡，此一恨也。仆幼年狎一妓，名曰玉簪，极慧美，预订婚姻，脱籍有日，忽为边将沙婆岛夺去。人归吒利，世无押衙，从此萧郎竟成陌路，此二恨也。仆生平最爱杭州西湖，而所居距杭太远，欲移往卜宅，则南阳数十椽又属先人创建，弃之不可，此地无山水，尘俗难堪，虽欲学葛洪移居，终不克效淮南拔宅，此三恨也。”</p>
<p>　　翁以手拍颈曰：“大不易。”思久之，忽轩渠曰：“不难，不难。仆虽无此法力，然假一异人手或能致。南郭老松一株，作蟠龙飞翔形者，东边一尺四寸地，掘尺许，可得古瓦瓶，上有符箓，幸勿伤其瓶，掘出携归，安心对之诵楞严经一百卷，符箓自去。瓶开而异人出。幸勿语老夫饶舌，泄则事不成，且于老夫大不利。”言已辞去。明日，郭外寻翁，竟无迹。孝廉遣奴荷锸诣南郭，果得松，如法掘之，果得瓶。携归奉案上，日对之诵经，瓶口有盖如长成，上皆深刻符箓丹书若干。经完，盖忽飞起堕地，一金甲神执殳（音叔，兵器）匆匆至中庭，突作霹雳向空发去，孝廉惊骇，正向瓶内端详，忽身后有环佩声，视之，一美女子，年二八，妍丽若天仙，向孝廉拜。</p>
<p>　　孝廉曳之坐，与问讯，女子自云：“通天狐，唐时得道，游戏人间，宋南渡时尚见蕲王夫人，居楚州北神堰，贫而织席，夫人高鼻准，面丰微麻。蕲王乃美少年，当手擒方腊时，年仅二十四岁。己则使酒误杀人，为尹真君收于瓶，瘗松下，适见金甲神乃监符使者也。身在瓶中沉闷地狱，若非大力，几不知何甲子始能出头。但不知公子听谁指使乞明示？庸兼不鸿燕耳。”曰：“仆㔉茯苓偶得之。”曰：“符非经咒不开，若碎瓶则身亦碎，苦更难堪，是非仙人不能审此诀。”孝廉终不敢信。问何名，曰：“无名字，得呼妾瓶隐子即佳。”由是住孝廉书斋，夜仍瓶中寝，诗酒吟啸，相得甚欢，但不及乱耳。久之，以三恨商于女。女曰：“事甚易，但减我千年道方成。无已，且为公子一行。”</p>
<p>　　明日负瓶往江上，咒移时，一小龙女，蜥蜴大，浮水来，女急掬入瓶，负之疾趋，风雷忽起，老龙领甲兵追逐，女拔剑与斗，龙不能胜，哀之曰：“向无嫌怨，何攫吾爱女？”曰：“尔亦知攫之不情耶？杭孝廉古琴，数世宝物，尔何以威劫？女欲珠还，琴当壁返也。”龙曰：“诺。”捧琴与女而还小龙。携归示孝廉曰：“第一题先不辱命。”孝廉详视久之，曰：“非也，吾琴背有古铭曰：‘山深气清，万籁萧萧，古无人踪，惟石嶕峣’十六字。”女闻之大怒，瓢忽即去，向水咒移时，以瓶汲之，水滔滔入。须臾，江能见底。老龙惧，遣世子问讯，女不暇与语，即入瓶中。将去，老龙奔至曰：“仙人又将若何？”曰：“还我琴！庖人更鹜伎俩，亦何可笑！”龙曰：“姑与子戏耳。”捧真琴至，女验明背后之，始与世子，并还其水。取归付孝廉，果原物也。憩数日，又投边将左右，见有少女自帐后出，年约十七八，白簪帽沿，风致极美，女疑即玉簪，咒之使昏迷，遽入于瓶，乘云急返，取出卧榻上，使孝廉验真赝，曰：“美则美矣，却非玉簪也。”曰：“既非玉簪曷还之？”急投入，又负之去。至则人声沸腾，争寻女公子。女在云中曰：“下界人不须惊恐，我月府侍书，女公子亦月府扫花，顷奉𤥐璘妃子钧旨，暂携归一游，今送还也。”跳落地，女亦苏。边将沙婆岛见女迎谢，喜溢六军，邀入殷殷问月府事。女粉饰月府八宝合成，桂树丛杂等语。闻婆岛呼曰：“召玉簪娘子，听仙人说天上事。”少顷，一美女，年约十八九，美如仙，问女曰：“仙人肩负瓶作何勾当？”曰：“是乃金仙承玉露者，人能入此即不死。”沙曰：“方寸地可入乎？”曰：“吾有术在，即将军柱石身，入之蝇蚁耳。”曰：“试入之。”言已果走入，旋又趋出。于是六军霄争入瓶口，瞰之小如粟，又复走出如故。沙问曰：“女子能入乎？”曰：“女子乃五恶漏体，入恐污吾宝。”沙哀之，曰：“无已，俟入后，当向天河湔涤，始无恙，苟许女公子与玉簪娘子先入一试。”玉簪大喜，携女公子入，女亦跳入瓶，突不见。通营到哗，以为天上去，或仍返，久之竟杳。女遁归见孝廉曰：“第二题又完卷矣。”以两女委于地，旋苏。孝廉既逢故剑，又得新欢，乐真无极。然恐边将侦至，移居之念更切。复求女，女以为难。曰：“瓶隐子始勤终怠，三题缺，终非完壁。”曰：“此三题竟难煞人，请留此一恨为天地间作缺陷。”孝廉固求之，女终不许。是夜拥双美寝，终夜，忽觉屋宇震动，旋闻风涛声，又闻金铁交鸣，人马厮杀声，惊起，自窗隙外窥，黑如漆。旋闻远寺钟声，鸡唱声，声遂寂。明晨，门外视之，则灵隐韬光，飞来冷泉，均如排闼，盖早已移至矣。惟人与瓶不见踪迹。明年，孝廉囊古琴，携双美，游天台雁荡间，见对面峰尖，忽有云气冉冉至，中有美人荷瓶俯瞰曰：“杭公子安乐耶？”视之，女也。三人同拜求晤叙，曰：“为公子第三恨，妾几遭不测，尊潭亦甚危，向夜为君拔宅，过扬子江，痴龙挟仇欲以兵劫，妾用神剑削其一耳，而贤伉俪尚酣卧。妾安置后，正欲朝南海，菩萨知之，擒去笞八百，背上棒疮尚未愈。君仁人，乞为妾再讽楞严万卷，妾即生受。一言奉劝，游戏二字，真可怕耳。”言已飞去。孝廉归，为诵经如数，自后亦得仙术，偕两美不知所之。</p>
<p>　　懊侬氏曰：许俊之夺柳枝，押衙之夺无双，延津再合，已为千古所难，而仙人意犹未足，更即其人之道，以治其人之身。瓶中数百寒暑，岂英气犹未平乎？然足可为豪偷势夺者戒。</p>
<hr>

<p><center><font color="teal" size="+1">04 ‧ 慧眼救难产</font></center></p>

<p>　　松滋县临湖一大村落，居民甚繁，遂成墟市。村尽处一禅院，枕水次，作锁钥。寺之僧悟轮，素精梵律，而懵懂状似无多知识，惟生性不茹荤，误服必呕吐欲死。村人多钦佩。一日，坐禅榻入定，少时，忽张目大诧曰：“𧕏哉，𧕏哉！”急起取孔方，呼行者同入市井。行至屠家门，视架上尚悬半边彘肉，已两日矣。僧佯作垂涎状，问屠者曰：“夏亢日暖，不怕生蝇蚋耶？”挑云：“前已误执而斩，顷正农忙，举市岑寂，是以迟滞。若蔬笋人，鲜能知此味也。”僧曰：“拟谋旨蓄，留宴嘉宾。且佛云酒肉穿腹过，服亦何妨，与以半价可乎？”屠慨然与之。僧给以钱，命行者肩半肉绕街行，见人即合十曰：“和尚向不服荤，顷食指动，忽思大嚼，不知是何感应，请诸曷偕往看和尚吃肉。”众奇其言，纷纷来百人，僧扃户与众倾谈，而厨内刀砧响，五味调。须臾肉熟，厨丁来报，僧伏地膜拜曰：“和尚吃肉，则半生之苦行倾堕尽矣，祈众居士代为餍饫何如？”众大笑曰：“和尚作东道，故打诳语赚我辈来耶？”</p>
<p>　　争起觅箸攫碗，少顷告尽。僧视釜中汤无涓滴剩，开户抚掌大笑曰：“善哉，善哉！公等若馀兴未尽，可同往前村李大户家，再啖汤饼。”众不深信，有黠者往视之，果一家欣忭，婴儿啼呱呱。细询云何？则产妇坐草已两日馀，腹奇痛而胎不落，医术俱穷，迨寺中之肉啖尽，而婴亦始堕地。盖彘为儿之前身也，至是大众咸知僧有慧眼，争来问三生，僧厌其烦，飞锡远引，朝四大名山。某岁自五台回，道出桃源挂褡于淮滨寺，顿抱烦疾，颓疲不起，偶思食来，其无净釜可煮，行者觅铜锅一具，迺不久煮蒜食者，一服即吐泻而逝。寺僧焚其骨，盛以布囊，挂楼壁上。</p>
<p>　　余幕游其地，见之，颇枨触，急为觅高原尺寸地，缄以木龛葬之，题其短碣曰：“行脚僧悟轮禅师之墓。”</p>
<hr>

<p><center><font color="teal" size="+1">05 ‧ 俞翠燕完贞</font></center></p>

<p>　　俞叟名愚，字真愚，年将杖乡，只有一女名翠燕，貌妍丽若天人。愚因抱邓攸戚，尽以生平文艺授之，有林下风焉。幼字同里石生名鼎者。生日日抱本头，业中落，赖寡母纺绩为活，而窘状时露。戚里咸藐视之，炊烟断，虽贷一文钱亦不与。愚渐悔，以金啖生母。生知之，颇不平。母笑曰：“吾患儿不成，不患无儿媳，倘赖祖宗荫竟发籍，何患无金钗十二行也？渠俗骨，那有眼觑孤寡，曷允其请为便。”生泣受教。明日，遂以离婚书换金归，藉免馁矣。里有张武举，名大点，字其信者，家素饶，瞰女美，以多资强委禽妆，且期速遣嫁，愚欣然诺。</p>
<p>　　愚妇知其事已成，无如何，惟不敢遽告女。至惊诧私虑危于衷者，惟女之寡婶安山氏耳。素与香积庵尼阿鹦善，鹦适索月供，见满座置箱箧，几榻皆崭新衣裙，钗钿正营制，笑谓女曰：“翠姑大喜，鹊桥不远矣。”女正疑惧，闻尼言，心怔忡，益虑有他变，私询于婶曰：“阿鹦日间言，究云何？”婶半晌不能对。女又问，婶曰：“汝今夕将出阁，何絮絮。”女面頳良久曰：“女子终有下嫁日，儿原知之，但婿家素贫，不知何若是之华丽？”婶笑曰：“小妮子太颜厚，汝知婿家姓乎？”曰：“石郎也。”曰：“石郎耶？张孝廉也。”女大惊曰：“耳幼字石郎，媒妁所凭，神天共鉴，何曾字张？”婶遂为女述颠末，且曰：“汝父恐汝娇惰惯，不耐守四壁，张豪富，里有小邓通之号，行将锦衣玉食，不胜于依穷措大操井臼，尚不获一饱耶？”女哭曰：“婶素钟爱女犹子，今何忍加戏谑？”婶又以离婚书对。女益悲不自胜，曰：“死耳，死耳，复何言。”婶见其意决，筹久之，慨然曰：“且少安，倘万无策，吾当导尔遁。”问：“遁何处？”曰：“汝有姨母居郭外三里许，渠又寡，家无应门童，汝忘之耶？遁彼处极便。”女伏地叩曰：“事急矣，曷即遁？”曰：“可。”</p>
<p>　　咸椎髻布衣，启后户，篝灯出。行许时，茧足迟滞，汗涔涔，气吁吁，颇苦，赖婶挟之行，将抵门，曰：“到矣。”女欲扣扉，曰：“且缓。”须臾，自门隙瞰之，则见姨与少年僧灯下偎依昵饮，状甚亵。女哭曰：“进退俱不可，奈何？”婶亦棘手，继自笑曰：“唉，此去石家不远，曷即往投，匆匆成嘉礼，虽天王子不能攫矣。”女曰：“私奔可乎？”婶曰：“小妮子何其痴，老身虽巾帼，汝长上也，岂有长上送之家而曰私奔乎？”女恍然悟，遂偕之寻别径行，惝恍间，果见老屋数椽，荧荧露灯光，机声轧轧，与书声相倡和。盖生方夜读，而母正纺绩。</p>
<p>　　两人遽掩入，母固识女，骇问何来？安山氏具述之，且曰：“请阖扉下键，草草即合卺，脱有变，老身自当之。”又谓女曰：“我怜汝志，始作女昆仑。石郎非终于贫贱者，善事姑与良人，无恃娇，贻老身忧。”相与洒涕，立俟成礼而去。</p>
<p>　　是夕，即张亲迎夕也，夜午，仆从鼓吹舁肩舆至，而愚正寻女与婶不见，惶急非常，询佣媪及门外击柝人，始审二女向某路行，度是姨家，遂偕张舆从往寻。姨正与僧裸登榻，忽闻剥啄甚厉，仓皇无匿僧处，与穷裤，外以被裹之置榻下，自则着衣出询为谁？以寻女对，姨大骂，不肯启。张益信，叩门益急。无已启之，众哄入，姨色变，众遍搜，得榻下裹，扪之腻然者人也。张大喜，抱置舆中，鼓吹立抵家，呼婢妾速扶新人出，再迟恐闷煞没头鹅矣。讵解被睇视，则光其颅而目灼灼者，僧也。婢妾哗然奔避。张怒恨，叩署鸣于官。官命且锁置门房边侧室，俟天曙始讯。</p>
<p>　　安山氏闻之大诧曰：“渠虽不贞，然究由我故丧廉耻，罪戾深矣。”夤夜遣干仆袖金赂衙役，且恳庵尼阿鹦为更鹜计。遂出僧而置尼于裹。明日，官坐堂皇，提裹勘解，则光其颅而目灼灼者，尼也。呼媒媪扪之，果尼。鹦号泣曰：“尼与孀妇本旧识，共习女红，夜深不能归，留宿作方外谈，有何罪过而缚置公堂。此大辱，不愿生矣。乞杖下毙之为快。”官亦拍案怒未已。然究不知愚女往何处。安山氏遂自首，详述颠末，且证姨无淫行，慷慨陈词，泪随声堕。官为动容，即飞签械张、俞至，欲惩以刑。叩数十，始罚张出百金为女作奁资，出百金半与尼，半与安山氏。又罚俞出腴田百馀亩，与生供膏火。案结，释众出。</p>
<p>　　生由是家渐裕，读更倍。明年，成进士，历官守牧，有政声，皆翠燕内助功也。愚晚景颇困，如生当日，犹赖生恤。太夫人故，官再起，坚请安山氏进署，奉之如母焉。偶有讼僧奸状者，庭讯时，安山自屏后窥之，即当日妇狎之僧也，托钵遁此，又遭法网，立予重惩，逐还俗云。</p>
<p>　　懊侬氏曰：翠燕守贞，阿婶之功也。否则一死而已，于事有何裨益？贤哉安山氏，亦侠，亦仁，亦智，亦勇，亦权。须眉中且不可多见，况且巾帼乎？举世迂儒拘牵绳墨而愤大事者，若以安山氏为法，则化臭腐为神奇矣。嘻！</p>
<hr>

<p><center><font color="teal" size="+1">06 ‧ 东野砧娘</font></center></p>

<p>　　红砒性热，有大毒，能杀人。然北方沙瘠且生虫害稼穑，土人恒购以培地，所以杀地蛆也，人有误入口者，辄肠断而死。闵祝字三峰，汶上农叟闵贤子，幼敏慧，貌温婉若处女，为父母所钟爱，东野子良要与贤总角交，长尤莫逆，顾阡陌毗连，两家村仅隔三四里，时过从话桑麻焉。</p>
<p>　　子良女名砧娘，年与祝相仿，貌丽而性贞。子良偶与贤互誉小儿女，遂联秦晋。祝瞬年十九矣，耕耘之暇颇事呫哔，不喜与牧竖嬉。邻妇有荡者，恒挑之，辄面頳逸去。目为痴，不顾也。村东乐氏妇，尤风骚而性又骄悍，虐夫如犬马，微姑见之恒股栗，时盗牧竖，宿田畔，风露卑湿，久久成癣癞疾，肤裂发髡，更为人所不齿。邻妇衔祝，思倾之。适乐妇借锄坐檐下矮足几，闲话移时始去。祝又过，坚请小憩，即以几与之坐。祝素赢弱，一感触即沾染，月馀，遍体爬搔，较乐妇为尤，苦医药无效。父母恐为阖家患，移榻置门边小斗室，从此饮食溲溺皆须人，苦可知矣。村人咸疑为瞬症，实不知其为邻妇算也。邻妇反诮祝曰：“郎君患此，可惜砧姑姑，貌若天仙，竟不能消受，奈何？”祝默然，益心痛。子良夫妇渐有悔意，然犹冀其痊可。</p>
<p>　　讵明年两家均届摽梅而祝病加剧，子良妇不能忍，暗倩戚里通其意，贤未及答，妇勃然怒曰：“吾子非生而病者，谁定其病百年？渠家急急，即不能待吾子死而后嫁耶？”贤欲允其请，惟碍妇，而客已逡巡去矣。贤诣内，妇怒犹未已。贤曰：“祝病，朝暮人耳。或与砧娘本无夫妇缘，然则累渠预寡，将若何？”妇曰：“既凭媒妁结朱陈，能如是之易毁乎？行将想带新妇归，或子死，尚有离鸾媳也。”祝病久，终日卧绳床，仆媪咸厌恶，邻妇恶作剧，骗私悔，反时来服役，极殷勤，偶泄子良意，祝悲曰：“此前生𧕏也，尚累人家闺秀贻来世冤乎？”午夜，力疾写离婚书，浼妇达子良，不敢受，寄贤阅，贤曰：“豚儿意良佳，何必辞？”祝又匍匐往子良曰：“某命薄，负长者爱，闺中人年已破瓜，而某病入膏肓，请改嫁，万勿域成议。”言已，涕拜呈书而出。</p>
<p>　　子良错愕不知所云，呼以牛背送之返。旋晤贤曰：“毁婚出贤郎意，阿翁将若何？”贤曰：“易耳。”即于婚书后署己名而判以押。子良袖归，夜语妇。砧娘闻之，突出痛哭曰：“儿闺中无失德处，未审何故遭闵氏弃？”以病对，曰：“病何碍？即渠病，儿固渠妇。既死，儿亦渠妇，不知其他也。”子良语塞。女归寝，啼终夜。</p>
<p>　　久之，议婚者趾错于门。女审之确，愤然曰：“是真不可暂止矣。”夜起，盗箧离婚书，天明椎髻大布衣，自奔于闵氏之门，登堂拜舅姑。闵夫妇惊讯：“儿来云何？”曰：“来作新妇耳。”因泣述二老悔婚，无也，从权变，不及候嘉礼之由。曰：“婚也悔矣。”女佯惊问毁婚故，曰：“祝将不久，即苟延，亦罔敦琴瑟好。”女笑曰：“儿疑遭弃，必新妇有失德处，若因良人病，即若此，恐有乖女子从一之义。儿来事舅姑，兼视夫病，抵死不愿归矣。”言已，自起杂家人操作。贤急延子良来，正计议，女奔出伏地叩曰：“翁父俱在此，儿既非失德，安用此离婚书哉！”言已，出袖中书，拉杂摧烧之。邻里父老莫不惊叹曰：“贤妇，贤妇，敢再有议离者，有如此书。”子良无已辞去，拼与女绝，而女竟事事钓二老怜爱。一日跪请于姑曰：“儿来为良人疾，身既分明矣，阿婆曷引儿视良人？”姑诺。祝正呻吟，突见女，惊且悲。姑悲曰：“儿无福，负此贤妇。”女亦悲，旋收泪，谓姑曰：“此皮肤疾，非心腹忧，会自痊耳。意欲朝夕侍汤药，未知可背于义乎？”姑曰：“儿自不嫌污秽，老身且感激，何禁止为？”夜即夫榻下藉槁眠，盥濯调护臻至。祝于无人时对女泣，女慰藉良殷，毫无戚戚状。</p>
<p>　　明年春，西畴农事兴，贤从市上购砒石回，约三四斗，将布畎亩而未遑置诸箧，戒儿童莫沾唇。因祝终日卧，特置绳床下，命守之。祝时怨艾，不愿生。意死，渠望一断，或改适，恨无死法。偶见砒，思藉以自戕。女适出馌耕，祝潜起，摸一小块，掩泪吞服。意将腹痛，讵僵卧匝宵竟无恙。疑为少，又多服之，仍无恙，且病若少解。遂攫十数枚藏枕畔，昕夕咀嚼之。不半月，体渐光泽，沉屙霍然。女井臼馀暇，时祷于村西药王祠，愿以身代。顷见其将痊，心疑药王灵，閟不宣。</p>
<p>　　适又馌南亩，邻妇嘲之曰：“若个小娘子，偏投病汉宿。乐家小官人，偏伴病人眠。岂月下老错配婚姻耶？”女笑曰：“姊姊莫耽忧，我家病男儿终有日翩翩出门庭，那时方慕罗敷夫婿殊也。”众疑其言，往瞰之，则已二竖潜艇，一表出众矣。闵夫妇出看，亦惊喜。子良来，愈惭恧，然均疑女子贞操所感，实不知其服砒石也。</p>
<p>　　祝至是，始扶杖出，缅述其故，众俱赞叹。翌竟大愈。药王祠香火僧通歧黄，闻之怃然曰：“砒本杀虫祛湿，以毒攻毒，理或有之，然从此为癣癞门增一肘后方矣。”村人请于两家长上，为男女行合卺礼，鼓吹喧阗，冠裳云集。是日，庭中花草，枝枝皆连理并头。树上羽毛，个个呼比翼共命。觉前日之厄固莫名，今日之乐亦靡极也。</p>
<p>　　时乐家妇病益剧而横益恣，夫与舅姑均惮其威，妇偶闻闵祝事，且信庙僧语，坚欲服砒，舅姑不可，妇即拍枕捶床以詈曰：“汝一家冀我死，拔去眼中钉耶？不然，何有此良剂而吝不我与？”夫愤极，即潜授之，服炊许，颜色忽变，七窍流血毙矣。</p>
<p>　　懊侬氏曰：贤哉砧娘，生长于村氓田畯之家，耳不听诗书，目不睹母诫，居然百折不回，有我心匪石之慨，卒能感格上苍，为夫再造。祝病之愈，由妇之贞也，岂真砒石比返魂香哉？乐妇效颦殒命，亦何可笑。噫！士君子不穷源务本，而动辄效颦者，皆乐妇之流也。嘻！直隶崔春圃为我言，捧腹不置。</p>
<hr>

<p><center><font color="teal" size="+1">07 ‧ 田处士石驴</font></center></p>

<p>　　陆翁守素，东平安山人，性仁厚，家殷实，素与同里卢姓友善。卢产薄财帛往来，时阴蚀，翁漠不为怪。尝贷翁二百金，欲立券，翁笑曰：“我辈交以心，信实为质，更何券为？”翁有子名骏，卢有女年相若，卢感翁德，以女妻其子，由是交益厚。迨翁遭故中落，婢仆星散，门可张罗，忆向之鲜衣策卫而出，今则徒步当车，抑郁于中，遂致疾。翁疾日笃而卢迹日疏。顾药饵无灵，渐即缠绵床第。翁先富后贫，卢先贫后富，乡里知之，莫不为之嗟叹。</p>
<p>　　翁垂毙日，后事皆无措，呼骏谕之曰：“我魂游墟墓，无复生理。家虽贫，幸汝岳卢君曾贷我二百金，可索还，为我殡殓费。”骏问券，曰：“既至交，又至戚，尚须券乎？渠是老父车笠友，第往索，无过虑。”骏尚犹夷，妻卢氏促之曰：“道路之人，孰不知我父受翁德，即无贷亦义不获辞，况有贷乎？且翁语，妾亲闻之矣。”骏果竭蹶往，卢笑曰：“尔父昏瞀呓语耶？然既有是言，曷持券来索？”骏告以父语无券之由。卢故作轩渠曰：“过矣，过矣！世虽亲手足，凡称贷亦必借管城为证，不然乌鲗书可无需矣。我非人面兽心者，何至赖贷？本当小资助，但有此一节，恐人唾骂卢某为赖贷人，葭莩之薄，非得已耳。”妙骏闻之愕然，返则翁已奄奄。私告妻，亦莫测真赝。</p>
<p>　　明日翁捐馆，将易箦，举室悲号。忽一老羽士鹤发虬髯，芒鞋竹杖，杖上挂一小壶卢，登堂求见。骏出，羽士曰：“某田姓，名木人，呼为处士。顷因济甯嵫山玄女庙失修，素称令尊人慷慨，故来募，幸勿吞。”骏告以老父甫卒，碱具尚无，遑应募？处士曰：“仆有回生术，曷导而观之？”比入，则哭声顿止。盖翁已气断复续，渐有生机矣。处士略诊视曰：“是不过郁结失调，何至死？”袖出小石驴寸许，若刻画微肖者。咒移时，即宛转成真驴，呦呦鸣。处士喃喃与驴语，驴仰天笑。处士曰：“长面公，我来募居士金，非疗居士疾，忘携丹来，汝曷为我往嵫山取一粒？”驴长鸣似首肯，旋奋蹄，衔壶卢出门去。骏曰：“嵫山相隔百里，何时始达？”曰：“易耳。”顷刻，驴果返，仍以壶卢置处士前。倾之，得丹药一粒，大如珠，灿如火，立命调和灌翁口。炊许，翁喉咯咯鸣，吐出痰块盏大，顿清醒。骏夫妻急叩谢，延叟厅事坐，意借杯酌酬之。处士摇壶卢，尚响。又倾一丹出，小于前而香益胜。故错愕问驴曰：“多取一粒欲何为？”驴仰天笑不已，又呜晹鸣。处士点首曰：“诚然，诚然，长面公可谓虑之周矣。”因以丹授骏妻曰：“易宝藏之，将有要用。”言已欲去，挽之不可，飘然策驴，不知何往。</p>
<p>　　骏诣内，闻翁喟然曰：“危矣哉！非跨驴叟，则登鬼篆矣。”呼饮，以渣滓进，精神遂复，起坐告家人曰：“顷为两役引去，行里许，忽见一长髯叟策驴来，举鞭叱役曰：‘渠素善，多少事尚未了，曷交付我，汝等告阎摩，无罪也’。役去，即引之还。比到门，突履阈，一跌遽如梦醒。”一家闻翁言益信，曰：“田处士者，仙也。”焚香叩谢不已。卢闻之，含愧具酒醴来，为翁贺再生，跼蹐殊甚。一日翁偶询前事，骏以实告。翁默默良久，恍然曰：“是诚我之健忘，戒儿妇毋再饶舌。”卢见翁坦然，以为真忘，心窃喜而迹渐亲。偶来饮翁处，把杯倾谭甚欢，卢忽捧心呼痛极。遣人送之归，翁犹独酌，忽见卢返。喜询痊否？则倏忽不见。正骇异间，佣来告曰：“后院厩中驴生一驹良佳。”翁往阅，果雄伟，依依如旧相识。心疑之，持梃遽击毙。</p>
<p>　　家人疑骇，莫解所谓。盖翁自服田处士丹后，心境极明朗，颇知未来事，特不言耳。顷出唤骏曰：“尔岳殆矣，曷侦之。”骏往，果一家沸腾。询诸仆，曰：“顷扶物入门，忽引吭作驴鸣，倒地遂绝，灌救移时，始苏。时犹哀哭不已。”骏入视，卢摇手，以首面壁曰：“无脸见汝，可为我归谢尊人也。”骏返告，翁笑置之。</p>
<p>　　翌日，卢盛服以牛车载阿堵累累来，登堂再拜，向翁曰：“蒙君再生，感莫大焉，尚敢赖逋负耶？今知过矣，乞鉴原。”翁却之，不可。复置酒，询病由，卢忸怩曰：“言之实贻外人笑，然不言又不足以警世。某告归时，心痛且剧，忽途遇一策驴叟，笑顾馀曰：‘我处士田木也，前为陆君疗疾者’。某惊且拜，叟曰：‘子心痛，曷饮石边水’？引至一处，清泉莹然，命饮讫，视石边一洞内储朱提如山积。正痴望，叟遽拍余项曰：‘狡桧哉’！哑然堕地，顾身已化为君家驴驹。若非翁当头棒，则修耳秃尾不能免矣。”翁正惊诧，再三慰藉，忽婢媪坌至报曰：“小娘子雉经矣！”趋视之，则三尺红罗，卢氏已挂梁际，盖羞父所为惭而自缢者。举室正无措，翁问曰：“处士所赠第二丹尚在乎？”骏蓦然忆，从妻绣箧拾出，解灌移时，亦苏。卢愧而逸去。</p>
<p>　　翁明日，忽梦处士来曰：“公生矣，即不能为嵫山了心愿乎？”翁再拜曰：“非不愿也，顾力绵也。”曰：“卢某斗室中有藏镪，可得二千金。”言已，拂袖去，而翁亦醒，志之，终不解。月馀，卢因乡人耻笑，意卖宅他徙，苦无受者，遣人询翁。翁慨然出还金买其宅。迁甫定，掘之，数适符焉。命骏赍千金往嵫山布施，见山足有石叟石驴像，宛转如生。询土人，曰：“此果老与驴也。”</p>
<p>　　始悟处士田姓木名者，合成果字也。翁后寿九十，益行善事勿替。骏中乡魁，世世祀田处士甚虔，但不知卢之后裔若何耳。杜若香先生，曾任东平判官，闻土人详述如此。</p>
<p>　　懊侬氏曰：驴庞然自大，俗物也。然而，灞桥风雪，曾负诗囊，剑阁崎岖，亦饶画意。使负债狡赖者仅罚为驴，犹属仙人之大慈悲、大方便处。吾谓石化驴者，兽而仙也，人化驴者，人而兽也。果有其事，恐天下之赴诉于果老者，不一其人矣。</p>
<hr>

<p><center><font color="teal" size="+1">08 ‧ 桑儿</font></center></p>

<p>　　扬州市上有一种恶少年，青衣巨辫，貌赳赳，名日桑儿。东市斫，西市剢，诈取乡人财为生活，官法不能逞，亦不畏。大肆商贾惮之，三节皆有规例。或以破头巾，或以破草屦，遣人送肆中，见即给钱如左券。</p>
<p>　　有熊姓名毅者，亦桑儿，尤凶悍，好博，益困顿。岁暮，风雪满城，饥甚，意步长街，寻乡愚中弱者而鱼肉之。至小东门古巷口拥鼻行，突有一物碍足，滑㳠几倾跌。抬得审顾，乃布袱，中裹朱提十馀两。袱腻垢几满，且补缀，知非富儿物。穷汉暴得财，大喜，既而自思生平恶籍何德能获财，抑神明戏我耶？再审视，翘边细纹，零星小锭，为银无疑。又思此若富儿物，取之犹嫌少、嫌迟，若穷人有急难要需，一旦倾堕，则性命终矣。思再三，毛发森竖，乃怀金忍冻坐候之。少时，一人若公役状，蒙袂辑屦，贸贸然来，掩涕折腰，若寻物状。转至巷口，惊视熊，熊若不知，起随之行。夫已氏前之，熊后之，跬步不离。怒气叱熊，熊不语，惟冷笑。须臾，若人大哭曰：“吾其死乎，负床头人矣！”熊缓询之，曰：“告尔亦何裨益？”曰：“子试言之。”曰：“吾佟姓，充甘泉催租隶，欠官赋，敲扑比限，家无长物，顷扫数比尤急，某告贷无门，不得已卖妻于塔院前卖酒王翁。翁犹不允，求再三，始受而给身价银十五两。正携赴公庭，经巷口小遗，竟失落，觅无迹。行将就狱毕命矣，尚复何言？”熊曰：“尔袱何状，尔银若干件，记忆乎？”佟言之不诬，乃慨然探怀与之曰：“是此非耶？”佟惊喜，伏地叩有声。复拉之县门曰：“尔曷纳之，吾与尔言。”佟曰：“诺。”心疑熊将索谢，然亦己所愿也。少顷，复出，顾银尚馀二两，拟酬之。</p>
<p>　　熊挈之急向塔院行，见佟之妻已愁眉泪睫，为主人当垆涤器若婢妾。佟顾曰：“是耶？”曰：“然。”遂趋入，视主人正会计。遽呼曰：“来与尔言。”王见熊大惊，曰：“若何为？”曰：“尔曾私买人口乎？”王慑嚅曰：“我须发如此，尚买妾媵乎？渠哀之不得已，始受之耳。”熊笑曰：“翁误矣，此我之妻也。渠与我邻且契好，渠比赋急，求我，我思慷慨义侠无如翁，明言之恐翁吝，故遣渠携拙荆来，非卖于翁，实赚翁行仁义耳。拙荆粗丑，不足奉巾栉，盍早遣珠还。不然一宵卧，明即不能辨清白。翁视我铁丈夫，岂能戴绿头巾者？”翁大怒，哗且辨。熊亦怒曰：“花花世界，夺人妻耶！”翁呼曰：“荡荡乾坤，诳人财耶！”熊以头触酒炉，血被面，翁犹不少屈。熊遽掀案上石砚掷击翁，几碎其颅，幸少偏，然而酒瓮破矣。邻佑环视，皆笑翁老迈，不应买少妇。又劝翁：“何必与若较，渠惯受笞，臀上棒痕皴瘃厚，即鸣官，公门中无空手出入者，渠尚有分文去耶？”翁曰：“将若何？”邻曰：“不如还妻于若。”翁曰：“女既珠还，银亦当剑返也。”熊曰：“好男子无赖债之理，与尔券，烦众署押。”邻笑曰：“休矣！或尔遇横财、得窖藏，不然，持券向海龙王索逋耶？”翁知不敌，太息曰：“嘻！八十岁老娘倒绷孩儿，无怪昨宵梦不祥，竟果然。速携尔妻去，无误乃公事。”熊遂左挈佟妻，右挈佟，向邻略申谢，即笑顾两口曰：“归去来。”亲送至佟所居，呼四邻老幼男妇，告其颠末，且嘱曰：“吾虽贫，实不忍视佟某惨别。今渠已破镜重圆，即烦诸君好看顾，若渠再卖若妻，吾虽无赖，头颅血不能白流也。”众曰：“诺。敢不如命。”佟亦对夭誓，妻更泣且叩，不能仰。众义之，欲留以饮膳。熊笑曰：“某岂以颅血图哺吸耶？”佟以所馀之银酬其德，曰：“我若爱尔财，子命休矣！”长笑摇手去，行如飞。</p>
<p>　　渐远，自思腹尚馁，天又暮，奈何？姑妄行，或遇故人博一粥。行至三义阁畔，经大家花园后一带牡蛎墙，梅花枝透出墙外，冻鹆归林宿，其声啁啾。又见新月上，其色昏黄。见一少年，短身躯，神志不定，逡巡墙下，若有窥伺。熊思此梁上君子耶？曷徐觇其异。忽墙内女子唤狸奴声，少年学猫啼。又低问曰：“来乎？”少年悄应之曰：“来。”旋掷一包裹出，顷又掷二三。少年堆包裹，倚墙若梯阶，倏一好女子貌姣媚，登墙踏包裹，少年扶之下，然后一一负于背，携女子向南行。熊至是始恍然，知为大家婢仆潜亡者。急随后大呼曰：“小子向何处去？”少年惊，舍女欲遁。熊又呼曰：“留下包裹逃生去！”果尽委之地。熊亦不穷追，遂携婢踵门而告其主。主大骇曰：“尔能若是耶？何德而能代捕亡？”曰：“小人日于阀阅前攫人财，公仅呼叱，从未以半刺送公庭。日在覆载中，既寓目，敢忘大德耶？”言已崩角吁恩。问何需？曰：“求公恕婢子，若泥中人因此杖下毙，是小人冤𧕏也。”家主曰：“清白门不欲扬中冓丑，尔无妇，曷即携去？”熊急辞曰：“小人无片瓦锥立，自顾不暇，更何力养妻子？”主曰：“南河下迎北三椽小衡茅，本佃人居，现以人去，属尔居之。至包裹三四，已去之财，不欲复返，谅必黄白物，多寡凭尔福命，亦携去作小贸易何如？”熊辞之，不获，顿首谢。</p>
<p>　　主人遣仆持钥送之往，笑曰：“便易尔，亦天缘也。若由此做好人，或反是一段佳话。”遂去。视其屋甚雅洁，几榻铛臼略备。明日邀邻家媪及佟妻代摒挡，草草成花烛。</p>
<p>　　熊虽桑儿中魁首，而貌甚清臒，年仅而立，婢甚喜之。视槖中皆细软，质珠翠钗钏，得五百余金。遂于临河开酒肆，自著犊鼻裈，妻当垆，颇获利，稍稍置田庐，时以佳果珍味进妻之旧主。昔日同侪时来扰，旧主左袒之，无恙。明年生一子，名天赐，甚聪颖，有膂力。佟后除役作贸易，亦得利，生女名意儿，甚慧丽。感熊恩，以意儿许其子。天赐，壮入行伍，随杨将军西征有功，官松桃协。熊夫妻年六十，覃恩封一品，更貤封外家。出则安舆弩马，鲜服姣童，人争呼之曰“熊老封翁”，犹背其子偷以金钱恤市上桑儿。</p>
<p>　　懊侬氏曰：损名丧节如桑儿熊君，可谓千夫所指，无疾将死者矣。而乃一念转移，如响斯应。与人妻者，天亦与以妻。与人金者，天亦与以金，且与以佳丽多金之妻。卒之令子成名，翁犹矍铄，一时列门之左右者，方且吮舐之不暇，敢道其所由来乎？噫！红丝系足之权，固不在月老也。</p>
<hr>

<p><center><font color="teal" size="+1">09 ‧ 血瘤中有大红宝石</font></center></p>

<p>　　江南有富家子皇甫公，名汉杰，年二十有五，忽患病不起，医药罔效，缠绵床第间，瞑目待尽。妻妾儿女团团守之哭，殓裳槥具悉备，仅一线残喘耳。皇甫口不能言而心神尚清，见有褐衣两男子，扬朱书木版来召曰：“主人传语，奉迓过从。”心意为勾魂使，何尚云“请？”身不觉冉冉起，随褐衣人行，径路曲折，山谷极深，绝非家门口路途，知为幽冥，即亦不惧。须臾至一公廨，执戟郎将左右侍，问褐衣人曰：“至乎？”曰：“至矣。”旋闻宣召，引入伏阶下。堂上空洞无长物，旋有四垂髻女下楼安几榻，又四五艳服宫衣美女扶一老叟出，南面坐，美人左右侍。捧剑者、印者、葫芦、麈尾、方竹杖者，鹄立无敢哗。</p>
<p>　　潜睨叟，古衣冠，须发如雪，眉如白毫，垂二尺许。闻清磐一声，其声铿然，即有七八人，老稚妍媸不一，深衣阔服，皆同登堂稽首，命两厢席地坐。叟遽问曰：“尔皇甫汉杰乎？”曰：“然。”曰：“沉屙当死，知之乎？”乃泣求援。曰：“老夫放汝生，愿乎？”乃稽首谢。曰：“举世习医者，皆贪鄙庸俗，迫于饥寒，朝读岐黄，夕攫阿堵，视人命为儿戏，殊可痛恨。间有家道丰，不急索谢者，非质鲁即因循，以故庸医多而良医绝少。功曹称尔业丰而性廉，资敏而志笃，尔大可学医。吾药王也，当解汝厄。”皇甫曰：“弟子深愿学此，惜年已二十有五，无师承，恐不得其门而入耳。”叟曰：“尔习之，自有师，且易升堂，遑止入门乎？”言已左顾，即有一美人以壶芦呈上，倾出一丸，赐即吞服，皇甫觉神志遽清，痛痒若失。</p>
<p>　　叟顾席地坐者曰：“谁送皇甫出？”西向一少年，年约十四五，麻皮裙，髪垂领，起曰：“门人愿送渠返。”叟曰：“本有缘，送渠返，胜为之驱二竖也。”皇甫跪求方略。曰：“习医无他法，勿泥古方，勿恣偏见，勿遽好名，勿急求验，黄帝难经，揣摩简练，炉火青时，天心自现。尔往矣，从此称良相也。”</p>
<p>　　遂再拜辞出。少年前引，倏至家门前，忽有荷池，绿云丹粉，五色陆离，倚栏玩赏，少年遽从后推堕，急狂呼，突如梦醒。视家人为之更衣，喜曰：“大郎苏矣！”盖死已一朝，易箦见其清醒，且呼饮蔗浆，知再生，仍舁归内寝，调摄多时，病豁然瘳。月余平复，遂倩工塑药王及少年像，虔祀之。</p>
<p>　　晨夕琅琅读《素问》等书，渐能精进。忽闻丹徒有名医程公，负岌往受业。以梦告师，程不深信，惟爱其颖悟，尽传真诀。忽睹所悬药王像旁有少年，问伊谁，再以梦告。程泣曰：“此亡儿也。儿生时有神童之目，十二完经书，十三学青囊，一览了然，忽于十四岁病疡，睹画像同，其传隶药王座下为弟子乎？”皇甫更唏嘘述送归之德。曰：“师生情好，鬼神已预审，更何辞？”</p>
<p>　　荏苒三年，程遣皇甫归曰：“可矣，由此加功，更登无上乘。若云济世，则无不利。”涕泣告辞。其名大著。</p>
<p>　　时东乡滨湖有男子年三十余，生平未娶，且从未近女色的真童身，若不知有人道者，无眷属，孑然一身，遂近水结芦棚，倚村捕鱼以糊口，更深守钓，往往卧月中。即入棚宿，星月光彩亦满身，习惯不以为苦也。顷忽左肩患一血瘤，始小于杯，继大如盏。光莹莹，若皮甚薄，偶触即痛彻心肺，两手执物亦痛。自思渔家子何能坐食，勉为之。年余竟不支，面若死灰，气息喘嗽。步入城，遍问医家，不能治。心慈者引见皇甫，求济拯。</p>
<p>　　时皇甫已遍购医书约万余卷，储满一楼。见亦不解，即翻书，检阅前人无此说，不能造次。买舟携男子往寻师，师亦不能解，复乘舟遄返。夕与男子闲话，问讯平生得子几人，告之所以。皇甫心意其露宿久受寒深，与积温凝结乎？又思扁鹊破瘤小鸟蜷伏等奇疾，其再生之乎？三四日屡投药剂无效，思不如用刀。</p>
<p>　　即斋沐焚香，祷于药王像。翌晨以护心丹投下，然后缚于柱，俟目瞑神聩，即袖抽薄刃如柳叶，迎瘤面直刺，格格不能入，惟皮翻裂，露黄油如脂。大骇，试按之，中实而四围虚，即换利刃就四围脔割。刃甫下，即脆如瓠落，堕地砰然，嘱人守之，恐为猫犬食。自解缚，扶男子卧榻上，药水洗刀口，血如缕。拭尽，敷珍珠八宝等贵品药，裹以绢，使不漏风。至夜男子苏，急投补剂，病良已。</p>
<p>　　再视割下者，层层黄皮如蒜瓣之包裹，削尽，则中有碗大一块坚硬物，非晶非玉，灿烂晶莹，其赤如火，其圆如球，一面有纹如滴泪痕，如草篆，字不可辨。一面圆圈中有蟾兔形，刻画逼肖，甚不可解。久之，忽悟曰：“渠以童身卧星月下十余载，精华凝结而成，然患去而精力亦去，是人其能久乎？”遂谕其人不必操旧业，即为守书楼司洒扫，以尽馀年。</p>
<p>　　皇甫功德甚厚，医法甚奇，此其一端也。后数年，其人果卒。皇甫厚殓之。随以宝石示一骨董鬼，云绝好一头品冠顶，愿以千金售之，卒不允。</p>
<p>　　懊侬氏曰：华陀治疮，出蛇与黄雀，出针与棋子。区区顽石，犹属寻常。瓠！小人饥寒半世，获此块然，使仁人君子见此一拳，尚当流涕，宝之云乎哉！</p>
<hr>

<p><center><font color="teal" size="+1">10 ‧ 俨然齐人</font></center></p>

<p>　　汪士元，怀宁秀产，因贫未娶，寄远郭，授童子经。偶饮同社生家，某一妻两妾正争宠，狮吼达阃外。生微笑云：“君比齐人，更多其一，宜其苦也。”某羞怒云：“君莫齿冷，恐他日身当其境，亦如是跼蹐耳！”生云：“仆一妻尚难，遑计觅柳枝、桃叶？”时座客李生万年亦为之捧腹。生旋聘邑故绅杨氏女素兰，年十八，有艳名。将于归而龟江突戒严。杨夫人养屙居浒溪，女入城营家藏，正捆载，忽闻北城陷，急蓬头垢面杂邻媪出南关，纤足挪移，苦可知矣。数里一高岭插面，诸女岭下休息，忽飞骑传呼云：“贼大队从岭南来矣！”众哗散，女茕茕无适从，瞰岭右有老枯槐，大十围，腹空心，藉以隐身。果闻人马杂遝，婴叟悲啼，午至申，声始寂，潜出觅路。</p>
<p>　　一少年自榛莽中探首望，出与女揖，询何往？女哀告之，问：“秀才知浒溪遐迩乎？”少年眸睨良久曰：“诚不远，岭南五里地耳。然夕阳堕矣，深夜荒郊，何所不有？娘行又莲步，恐不死于贼而死于虎狼也。溪水转处，隐隐露茅屋数椽，为某亲串家，地僻无男子，仅一老媪守门，曷住投之，翌即倩曷送之归，不过多酬数贯钱，是策之上也。”女凝思无如何，涕泣尾之行。至则一亩宫大于艇，果有斑白媪引领望，见而吒曰：“相公乘乱离，遂不告而娶耶，便易哉！”少年云：“婆子莫妄饶舌，此良家女，宿一宵即去。”媪与之絮聒，问长短，说贼势，又悲儿子入城充团防，卒未回，洒泪不止。少年诡云“无恙”，安慰之。命具夕馔，殊草草，女思母难下咽。夜漆黑无灯，少年他舍宿，媪伴女眠，殷殷问氏族。女自云：“亡父曾仕闻喜令，身甫字南塘汪秀才，未卜存亡。”因而泣下。媪云：“适导汝来之李秀才名万年者，必与汝夫同胶庠，何不向致讯踪迹，彼即吾之田主人也，近亦聘潘家四姑姑，好模样，惜未娶耳。”正问答间，闻李在窗外蹀躞，且咳唾，旋唤媪出，喁喁语，细莫能辨。媪再入，喘若牛，杂战兢。漏约三下，促女卸衣眠，女漫应之。旋又反侧自语曰：“老朽昏瞀矣，厨门未掩，野猫餂剩羹，恐砸破瓦盆子。”即起披衣出。</p>
<p>　　女心知有变，整衣端坐。李果掩入，偎而挑之。女厉声曰：“日蒙引导，德也。今若此，德云乎哉？侬自有夫，君自有妇，瓜李嫌，读书人勿轻蹈。”李不应，狎且迫。女力拒狂呼且痛骂，声达户外。李坚抱仍不释，媪远伺而莫援。</p>
<p>　　正危急，忽门外剥啄甚厉，握石如擂鼓。媪入，禁其哭。而出自门隙窥，见两少年皆急装，然炬一束，宛似红巾之夜巡者。媪哀云：“荒村斗大瓶无一撮粮，乞大王可怜见。”门外人厉声云：“开即宥汝命，再缓且火汝宅矣。”媪无已，甫拔键，双双冲入，而李家少年已逾屋后短垣遁矣。</p>
<p>　　先是汪生在馆闻城破，素倜傥，亦曾习武事，即以红披风扮贼人装，来近城侦杨氏母女耗。遇邻，审女迷失，懊丧返，逢女子泣路隅，疑为素兰，讯知为李之聘妻潘氏。女亦随娣姒轰散，欲投李氏田舍，不识途，因乞生导。李曾邀生此处看桃花，故欣然偕行。恐钗弁碍人目，拾地下男衣靴，命潘改装，钻石然束薪为炬，至此释重负焉。及闻女子啼哭声，见老媪兢惕状，大疑，出靴中短刀吓媪曰：“汝藏何人而喧呶若是？”曰：“此李田主所携者，悲离散耳。”问李何往？曰：“闻大王来，逸矣。”生踯足太息，指改装人曰：“此即渠室潘四姑，又相左，奈何？”女脱帽露云鬟，果一姣好娘。问携来究谁氏子？媪不敢对。生问夜何其，将别去。播牵衣恋恋，生笑曰：“我汪士元，方自失其妻，遑有暇攫人妻乎？”媪惊云：“郎汪秀才耶？”曰：“然。”前年此处看花者耶？曰：“然。”“夫人杨县令之女名素兰者耶？”问：“何知其详？”曰：“秀才适来时，几令婆子惊煞，婆子若说明，当令秀才喜煞。”急询云何？媪指内曰：“适呜呜啼房中者，是耶非耶？”晤询，果不诬。</p>
<p>　　牛女邂逅，惊喜非常。乃留潘于媪，嘱好看承。夜向晨，于前村觅下泽车御女归浒溪。时贼已伪安民，遂诹吉成婚礼。然𧕏党犹夜出，掠得妇女，无老幼妍媸囚一处，曰“姊妹馆。”日久乏食，即又出伪示，令人自取赎，或买为婢妾。素兰赢弱，不胜操作。杨夫人喜骨肉团聚于意外，病顿瘳，倩邻叟为贼之伪土官者，入城代买婢，服掌珍役。婢至，夫妇大惊诧，盖即荒村黑夜一面之播四姑也。潘云：“自郎挈素姑偕归之第二日，李生果侦至，甫坐定，贼猝集，欲逃为所擒，索黄白物甚急，告以无，贼怒鞭无数，媪代缓颊，即并媪而斩之。逼妾入姊妹馆，凌虐逾贱娼，不图重遇，相对共悲叹，乞录为小星，亦所甘也。”生正色云：“李即死，卿亦当为渠作未亡人，奈何有异志？”潘方赧赧然，而素兰遽投袂而起，抚膺而叹曰：“天乎，天乎！报应彰彰乎！妾无妒癖，郎亦莫守腐局也。请如四姑言，顺天心，快人意。”间若何？女涕笑交集，历历述当日遇李，计陷逼奸事。潘亦眦裂发指曰：“夫也不良，宜遭冥罚。”生反逊谢警惧曰：“士而无行，可鉴前车。”卒不从其请。</p>
<p>　　数日后，女酌生以酒，微醺，暗以己易潘眠香衾。生不知，绸缪已，女执烛自他室进苦茗，生颇不自安，曰：“仆非爱野鹜厌家鸡，为卿所赚。”女笑曰：“妾能修蜀道通秦栈，问郎何如？”时贼氛犹未已也，而生已俨然齐人矣。</p>
<p>　　懊侬氏曰：李生当其导彼姝，走生路，未必非一片侧隐心。所误者，荒村黑夜，一转念间耳。幸碧翁慈悲，早令其锋刃毕命，若腆然人面，坐视结发人别抱衾裯，一曲琵琶，何堪入听？余咏秋云有句云：“十分世态人情险，万古天心巧样多。”如琐琐者，可谓巧矣，险足恃哉！</p>
<hr>

<p><center><font color="teal" size="+1">11 ‧ 捆仙索</font></center></p>

<p>　　淮安周木斋先生，名寅，善书嗜饮，疏狂不羁，性最喜豢蛇，床第藩溷中，无不蜿蜒拳曲，相处为常。夏日先生怯暖，两臂所盘者蛇，腰际所围者蛇，赤足插瓮中者亦蛇也。否则肤燥欲裂，襟烦若烧，寝食不安矣。如有恶宾过访，先生谈而厌之，撮口一呼，蛇岔至，蠕蠕然，蠢蠢然，缕缕修修然，登案绕榻。客狂呼大奔，往往有惊破胆者。</p>
<p>　　先生尤喜作狭斜游，然腻粉粗钗，从无许可。间有稍稍雅洁者，亦不过藏钩赌杖，博酒筵欢，而绝不订情。时同游众名士咸有嬖昵，先生每于花前月下笑人之式愚，而炫己之善守。众因此妒嫉，思设迷局以困之，而未得其法。一日同集于鸾情凤想室，先生适为人家书碑版，未践约。妖姬环坐，笙管嗷嘈，众乘间告诸姬曰：“汝等艳冶，均为北里魁首，色艺既绝，辞令亦工，当道王孙少年无不受盅惑，周木斋亦犹是人耳，并非铁心石肠，何独无法使彼香泽迷心，一旦失足，博我辈捧腹耶？”诸姬闻之，皆服其有操持，不能媚之使堕落。时末座一姬陈阿转字双鱼，乃盐阜新来者，闻之独以为不难。众睨其姿仅中人，而妩媚中独有一种清气，至弦索讴歈亦不能跨诸姬上，轻之，以为妄。姬微嗔，益自信。众戏之曰：“子如真能迷木斋一夕魂销，我辈当醵二百金为汝脱火坑。”姬稽首谢，慨然曰：“君等丈夫，量不食言，容婢子独居一室，十日不见客，管教木斋梦魂颠倒耳。倘叨福荫得践所言，当祇领雅贶拔我风尘。”众曰：“若所言不应，亦当受罚否？”姬曰：“如谬，请罚婢子十日宴。”众曰：“诺。”而木斋不知也。</p>
<p>　　姬于次日斋沐，卸浓妆，闭绣闼，洒扫卧室，清无点尘，满屋俚书劣画一例删除，终日焚香枯坐如塑。姬母本盐城老妓也，曾授以捆仙索蛊法，姬不忍为之。自与众名士约，潜于床后辟一笏干净地，搦笔划木斋小像，略得神似，访其生辰甲子，同黏于壁，以绣针七根钉之，因荧荧点孤檠。夜静披发禹步，对之拜，呼其名。甫六七日，先生家居即神摇魄荡，淫念缠心。每夕辄梦至一处，与美人聚首，谈诗词，论书法，无不当行。醒而异之，私告所契，咸不能测。至十日，先生更坐卧无宁处，往挈友人去访翠。一连三四家，皆俚恶，不能得欢心、慰绮念。尾至鸾情凤想室，诸姬咸至，独不见双鱼。一一问讯，皆非其偶。客问曰：“君法眼亦太高耳，岂真巫山洛水仙子，始为雅伴耶？”曰：“吾亦不自解，但一见若辈，殊不生怜，反为惹厌。”因问：“诸艳岂尽于此乎？”曰：“尚有新来双鱼，终日趺坐学观音，待拉之来见高人，或有缘耳。”须臾姬果姗姗在门外，乱头粗服，秋水莹莹。入见先生，凝娣多时，始约略问姓氏，无多言。先生见姬，则私衷大惊诧，盖姬即梦中所见者也。客对姬盛夸先生人品书法，举世无双。姬闻之，即裣衽拜曰：“婢子昔在海国，即闻先生名，何图于此处获瞻雅范，私衷庆幸，何可名言？”</p>
<p>　　先生大喜，即欲偎姬坐，姬远远危立，终不能近。问姬香巢，曰“咫尺耳。”先生欲一瞻顾，言己，即起微步，心已急而足已忙矣。姬拦止之曰：“公高人也，下顾贱庐，何可草草？容婢子先去焚香扫地，再迎玉趾。”先生不得已，谕即去。炊许，先生不能制止，即奔入，大骇，则室又梦中游也。见其清洁生虚白，陈设更安妥，毫无奁具，仅列法帖数卷，和茗瓯睡鸭而已。问：“四壁何绝无悬挂？”曰：“言之真令人齿冷，婢子顽傲平生，惟爱公法书入骨髓，屡求不得，以致四壁如洗，绝少排场耳。”先生立即遣仆市金笺宣楮，为姬书楹联、条幅、斗方、雅箑十数件。每一走笔，姬辄辨其源曰：“何神似蔡家父子也。”先生大呼，以为知己。倏忽，新月上，先生勉强兴辞，姬亦不甚留，仆已篝灯，先生犹恋恋，客怂恿曰：“以公才华，得双鱼妍慧，真不啻朝云之与东坡，清娱之与司马，今夕为天孙下嫁，良辰何可虚度？”先生遂开筵纵饮，醉不能归，即与姬缱绻，曰：“生平从未宿青楼，今日为卿破戒也。”</p>
<p>　　明日姬设筵，穷极水陆，召诸名士饮。把酒曰：“婢子愚拙，幸不辱命。但婢子流落勾阑良非素愿，未知公等能真发大慈悲否？”众曰：“言犹在耳，敢忘却耶？”即日出资脱姬籍。姬出，即欲嫁先生。众审先生有蛇癖，意姬不知，待其入门怖而却走，亦可博一笑。讵嫁后独不畏，且伉俪甚笃。先生镌印文曰：“一生知己是双鱼。”时当道修城，以千金浼先生书宴花楼、瞻岱门等字，皆大可径丈。双鱼典钗为先生购大笔如椽，一童子荷而随之。书成，即以此景画小像悬龙光阁下。人有以捆仙索告，先生笑曰：“双鱼不捆富贵人，而捆我，是以我为仙也，非知己而何？”</p>
<p>　　懊侬氏曰：仙可捆乎？想当然耳！然而郎心难缚，惟凭一线之情，妾梦常牵，早系三生之足。仙郎睹面，神交久矣，盖仙人自捆，非敕勒家真能捆仙人也。尝有宦者尘劳憔悴，访某高僧而稽首曰：“求大师解缚。”僧大声曰：“谁缚汝？”慧业文人，自当猛省。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_01/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_01/" class="post-title-link" itemprop="url">夜雨秋灯录 - 卷一</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-22 00:00:00" itemprop="dateCreated datePublished" datetime="2000-10-22T00:00:00+08:00">2000-10-22</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <blockquote>
<p>作者：﹝清 ‧ 宣鼎﹞。</p>
</blockquote>
<blockquote>
<p>《夜雨秋灯录》全书8卷，共115篇。被誉为清代小说的压卷之作。鲁迅在《中国小说史略》中说：“其笔致又纯为《聊斋》者流，一时传布颇广远。然所记载，则已狐鬼渐稀，而烟花粉黛之事盛。”</p>
</blockquote>
<blockquote>
<p>宣鼎（1832－1880），字子九，又字素梅；号瘦梅，又号邋遢书生、金石书画丐，安徽天长人。是我国晚清著名的小说家，戏剧家、诗人、画家。亦对书法、篆刻、词曲、赋等能精通，史书称“工诗文书画”。他是清代一位不可多得的多才多艺的文学艺术家和天才。少年时期，家境丰裕，且天资过人，勤奋好学。20岁，父母相继去世。宣鼎一味读书，家道开始中落。26岁时，入外家为婿。1885年，太平军攻占天长后，携家离乡，飘零四海。40岁时，开始创作《夜雨秋灯录》。在戏曲创作上也有很高成就，代表作有《返魂香传奇》等。</p>
</blockquote>
          <!--noindex-->
            <div class="post-button">
              <a class="btn" href="/%E5%8F%A4%E4%BB%A3%E5%B0%8F%E8%AF%B4/%E5%A4%9C%E9%9B%A8%E7%A7%8B%E7%81%AF%E5%BD%95/%E5%A4%9C%E9%9B%A8%E7%A7%8B%E7%81%AF%E5%BD%95_01/#more" rel="contents">
                阅读全文 &raquo;
              </a>
            </div>
          <!--/noindex-->
        
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




    


<div class="post-block">
  
  

  <article itemscope itemtype="http://schema.org/Article" class="post-content" lang="">
    <link itemprop="mainEntityOfPage" href="https://6gpp.github.io/%E5%8F%A4%E4%BB%A3%E5%B0%8F%E8%AF%B4/%E5%96%BB%E4%B8%96%E6%98%8E%E8%A8%80/%E5%96%BB%E4%B8%96%E6%98%8E%E8%A8%80_40/">

    <span hidden itemprop="author" itemscope itemtype="http://schema.org/Person">
      <meta itemprop="image" content="/images/avatar.jpg">
      <meta itemprop="name" content="得月庵主人">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="得月庵">
      <meta itemprop="description" content="所有在读书中度过的日子都是美好的">
    </span>

    <span hidden itemprop="post" itemscope itemtype="http://schema.org/CreativeWork">
      <meta itemprop="name" content="undefined | 得月庵">
      <meta itemprop="description" content="">
    </span>
      <header class="post-header">
        <h2 class="post-title" itemprop="name headline">
          <a href="/%E5%8F%A4%E4%BB%A3%E5%B0%8F%E8%AF%B4/%E5%96%BB%E4%B8%96%E6%98%8E%E8%A8%80/%E5%96%BB%E4%B8%96%E6%98%8E%E8%A8%80_40/" class="post-title-link" itemprop="url">喻世明言 - 卷40 ‧ 沈小霞相会出师表</a>
        </h2>

        <div class="post-meta-container">
          <div class="post-meta">
    <span class="post-meta-item">
      <span class="post-meta-item-icon">
        <i class="far fa-calendar"></i>
      </span>
      <span class="post-meta-item-text">发表于</span>

      <time title="创建时间：2000-10-21 00:00:00" itemprop="dateCreated datePublished" datetime="2000-10-21T00:00:00+08:00">2000-10-21</time>
    </span>
    <span class="post-meta-item">
      <span class="post-meta-item-icon">
        <i class="far fa-folder"></i>
      </span>
      <span class="post-meta-item-text">分类于</span>
        <span itemprop="about" itemscope itemtype="http://schema.org/Thing">
          <a href="/categories/%E5%8F%A4%E4%BB%A3%E5%B0%8F%E8%AF%B4/" itemprop="url" rel="index"><span itemprop="name">古代小说</span></a>
        </span>
    </span>

  
</div>

        </div>
      </header>

    
    
    
    <div class="post-body" itemprop="articleBody">
          <span id="more"></span>

<hr>

<p><center><font color="teal" size="+1">卷40 ‧ 沈小霞相会出师表</font></center></p>

<p>　　闲向书斋阅古今，偶逢奇事感人心。<br>　　忠臣翻受奸臣制，肮脏英雄泪满襟。<br>　　休解绶，慢投簪，从来日月岂常阴。<br>　　到头祸福终须应，天道还分贞与淫。</p>
<p>　　话说国朝嘉靖年间，圣人在位，风调雨顺，国泰民安。只为用错了一个奸臣，浊乱了朝政，险些儿不得太平。那奸臣是谁？姓严，名嵩，号介溪，江西分宜人氏。以柔媚得幸，交通宦官，先意迎合，精勤斋醮，供奉青词，由此骤致贵显。为人外装曲谨，内实猜刻。谗害了大学士夏言，自己代为首相，权尊势重，朝野侧目。儿子严世蕃，由官生直做得到工部侍郎。他为人更狠，但有些小人之才，博闻强记，能思善算。介溪公最听他的说话，凡疑难大事，必须与他商量，朝中有“大丞相”、“小丞相”之称。</p>
<p>　　他父子济恶，招权纳贿，卖官鬻爵。官员求富贵者，以重赂献之，拜他门下做干儿子，即得超迁显位。由是不肖之人，奔走如市。科道衙门，皆其心腹牙爪。但有与他作对的，立见奇祸：轻则杖谪，重则杀戮，好不利害！除非不要性命的，才敢开口说句公道话儿；若不是真正关龙逢、比干，十二分忠君爱国的，宁可误了朝廷，岂敢得罪宰相？其时，有无名子感慨时事，将《神童诗》改成四句云：“少小休勤学，钱财可立身。君看严宰相，必用有钱人。”</p>
<p>　　又改四句，道是：“天子重权豪，开言惹祸苗。万般皆下品，只有奉承高。”</p>
<p>　　只为严嵩父子恃宠贪虐，罪恶如山，引出一个忠臣来，做出一段奇奇怪怪的事迹，留下一段轰轰烈烈的话柄，一时身死，万古名扬。正是：</p>
<p>　　家多孝子亲安乐，国有忠臣世泰平。</p>
<p>　　那人姓沈名炼，别号青霞，浙江绍兴人氏。其人有文经武纬之才，济世安民之志。从幼慕诸葛孔明之为人，孔明文集上有《前出师表》、《后出师表》，沈炼平日爱诵之，手自抄录数百遍，室中到处粘壁。每逢酒后，便高声背诵，念到“鞠躬尽瘁，死而后已”，往往长叹数声，大哭而罢。以此为常，人都叫他是狂生。嘉靖戊戌年，中了进士，除授知县之职。他共做了三处知县，那三处？溧阳、茌平、清丰。这三任官做得好，真个是：</p>
<p>　　吏肃惟遵法，官清不爱钱。豪强皆敛手，百姓尽安眠。</p>
<p>　　因他生性伉直，不肯阿奉上官，左迁绵衣卫经历。一到京师，看见严家赃秽狼藉，心中甚怒。</p>
<p>　　忽一日值公宴，见严世蕃倨傲之状，已自九分不像意。饮至中间，只见严世蕃狂呼乱叫，旁若无人；索巨觥飞酒，饮不尽者罚之。这巨觥约容酒斗余，两坐客惧世蕃威势，没人敢不吃。只有一个马给事，天性绝饮，世蕃固意将巨觥飞到他面前。马给事再三告免，世蕃不依。马给事略沾唇，面便发赤，眉头打结，愁苦不胜。世蕃自去下席，亲手揪了他的耳朵，将巨觥灌之。那给事出于无奈，闷着气，一连几口吸尽。不吃也罢，才吃下时，觉得天在下，地在上，墙壁都团团转动，头重脚轻，站立不住。世蕃拍手呵呵大笑。</p>
<p>　　沈炼一肚子不平之气，忽然揎袖而起，抢那只巨觥在手，斟得满满的，走到世蕃面前说道：“马司谏承老先生赐酒，已沾醉不能为礼。下官代他酬老先生一杯。”世蕃愕然，方欲举手推辞，只见沈炼声色俱厉道：“此杯别人吃得，你也吃得，别人怕着你，我沈炼不怕你！”也揪了世蕃的耳朵灌去，世蕃一饮而尽。沈炼掷杯于案，一般拍手呵呵大笑。唬得众官员面如土色，一个个低着头，不敢则声。世蕃假醉，先辞去了。沈炼也不送，坐在椅上叹道：“咳！‘汉贼不两立’！‘汉贼不两立’！”一连念了七八句。这句书也是《出师表》上的说话，他把严家比着曹操父子。众人只怕世蕃听见，到替他捏两把汗。沈炼全不为意，又取酒连饮几杯，尽醉方散。</p>
<p>　　睡到五更醒来，想道：“严世蕃这厮，被我使气，逼他饮酒，他必然记恨，来暗算我。一不做，二不休，有心只是一怪，不如先下手为强。我想严嵩父子之恶，神人怨怒，只因朝廷宠信甚固。我官卑职小，言而无益；欲待觑个机会，方才下手。如今等不及了，只当做张子房在博浪沙中椎击秦始皇，虽然击他不中，也好与众人做个榜样。”就枕头上思想疏稿，想到天明有了。起来焚香盥手，写就表章。表上备说严嵩父子招权纳贿，穷凶极恶，欺君误国十大罪，乞诛之以谢天下。圣旨下道：“沈炼谤讪大臣，沽名钓誉，着锦衣卫重打一百，发出口外为民。”严世蕃差人分付锦衣卫官校，定要将沈炼打死。喜得堂上官是个有主意的人，那人姓陆，名炳，平时极敬重沈公的节气；况且又是属官，相处得好的。因此反加周全，好生打个出头棍儿，不甚利害。户部注籍保安州为民。沈炼带着棒疮，即时收拾行李，带领妻子，雇着一辆车儿，出了国门，望保安进发。</p>
<p>　　原来沈公夫人徐氏，所生四个儿子。长子沈襄，本府廪膳秀才，一向留家。次子沈衮、沈褒，随任读书。幼子沈袠，年方周岁。嫡亲五口儿上路，满朝文武，惧怕严家，没一个敢来送行。有诗为证：</p>
<p>　　一纸封章忤庙廊，萧然行李入遐荒。<br>　　相知不敢攀鞍送，恐触权奸惹祸殃。</p>
<p>　　一路上辛苦，自不必说，且喜到了保安州了。那保安州属宣府，是个边远地方，不比内地繁华。异乡风景，举目凄凉；况兼连日阴雨，天昏地黑，倍加惨戚。欲赁间民房居住，又无相识指引，不知何处安身是好。</p>
<p>　　正在彷徨之际，只见一人打个小伞前来。看见路旁行李，又见沈炼一表非俗，立住了脚，相了一回，问道：“官人尊姓？何处来的？”沈炼道：“姓沈，从京师来。”那人道：“小人闻得京中有个沈经历，上本要杀严嵩父子，莫非官人就是他么？”沈炼道：“正是。”那人道：“仰慕多时，幸得相会。此非说话之处，寒家离此不远，便请携宝眷同行，到寒家权下，再作区处。”沈炼见他十分殷勤，只得从命。行不多路，便到了。看那人家，虽不是个大大宅院，却也精致。那人揖沈炼至于中堂，纳头便拜。沈炼慌忙答礼，问道：“足下是谁？何故如此相爱？”那人道：“小人姓贾，名石，是宣府卫一个舍人。哥哥是本卫千户，先年身故，无子，小人应袭。为严贼当权，袭职者都要重赂，小人不愿为官，托赖祖荫，有数亩薄田，务农度日。数日前闻阁下弹劾严氏，此乃天下忠臣义士也。又闻编管在此，小人渴欲一见，不意天遣相遇，三生有幸！”说罢又拜下去。沈公再三扶起，便教沈衮、沈褒与贾石相见。贾石教老婆迎接沈奶奶到内宅安置。交卸了行李，打发车夫等去了。分付庄客宰猪买酒，管待沈公一家。贾石道：“这等雨天，料阁下也无处去，只好在寒家安歇了。请安心多饮几杯，以宽劳顿。”沈炼谢道：“萍水相逢，便承款宿，何以当此？”贾石道：“农庄粗粝，休嫌简慢。”</p>
<p>　　当日宾主酬酢，无非说些感慨时事的说话。两边说得情投意合，只恨相见之晚。</p>
<p>　　过了一宿。次早，沈炼起身，向贾石说道：“我要寻所房子，安顿老小，有烦舍人指引。”贾石道：“要什么样的房子？”沈炼道：“只像宅上这一所，十分足意了，租价但凭尊教。”贾石道：“不妨事。”出去踅了一回，转来道：“赁房尽有，只是龌龊低洼，急切难得中意的。阁下不若就在草舍权住几时，小人领着家小自到外家去住。等阁下还朝，小人回来，可不稳便？”沈炼道：“虽承厚爱，岂敢占舍人之宅？此事决不可！”贾石道：“小人虽是村农，颇识好歹。慕阁下忠义之士，想要执鞭坠镫，尚且不能；今日天幸降临，权让这几间草房与阁下作寓，也表得我小人一点敬贤之心。不须推逊。”话毕，慌忙分付庄客，推个车儿，牵个马儿，带个驴儿，一伙子将细软家私搬去；其余家常动使家火，都留与沈公日用。沈炼见他慨爽，甚不过意，愿与他结义为兄弟。贾石道：“小人是一介村农，怎敢僣扳贵宦？”沈炼道：“大丈夫意气相许，那有贵贱？”贾石小沈炼五岁，就拜沈炼为兄。沈炼教两个儿子拜贾石为义叔，贾石也唤妻子出来都相见了，做了一家儿亲戚。</p>
<p>　　贾石陪过沈炼吃饭已毕，便引着妻子到外舅李家去讫。自此，沈炼只在贾石宅子内居住。时人有诗叹贾舍人借宅之事，诗曰：</p>
<p>　　倾盖相逢意气真，移家借宅表情亲。<br>　　世间多少亲和友，竞产争财愧死人！</p>
<p>　　却说保安州父老，闻知沈经历为上本参严阁老，贬斥到此，人人敬仰，都来拜望，争识其面。也有运柴运米相助的，也有携酒肴来请沈公吃的，又有遣子弟拜于门下听教的。沈炼每日间与地方人等，讲论忠孝大节及古来忠臣义士的故事。说到关心处，有时毛发倒竖，拍案大叫；有时悲歌长叹，涕泪交流。地方若老若小，无不耸听欢喜。或时唾骂严贼，地方人等齐声附和；其中若有不开口的，众人就骂他是不忠不义。</p>
<p>　　一时高兴，以后率以为常。又闻得沈经历文武全材，都来合他去射箭。沈炼教把稻草紥成三个偶人，用布包裹，一写“唐奸相李林甫”，一写“宋奸相秦桧”，一写“明奸相严嵩”，把那三个偶人做个射鹄。假如要射李林甫的，便高声骂道：“李贼看箭！”秦贼、严贼，都是如此。北方人性直，被沈经历咶得热闹了，全不虑及严家知道。自古道：若要不知，除非莫为。世间只有权势之家报新闻的极多，早有人将此事报知严嵩父子。严嵩父子深以为恨，商议要寻个事头杀却沈炼，方免其患。适值宣大总督员缺，严阁老分付吏部，教把这缺与他门下干儿子杨顺做去。吏部依言，就将杨侍郎杨顺差往宣大总督。杨顺往严府拜辞，严世蕃置酒送行。席间屏人而语，托他要查沈炼过失。杨顺领命，唯唯而去。正是：</p>
<p>　　合成毒药惟需酒，铸就钢刀待举手。<br>　　可怜忠义沈经历，还向偶人夸大口！</p>
<p>　　却说杨顺到任不多时，适遇大同鞑虏俺答引众入寇应州地方，连破了四十余堡，掳去男妇无算。杨顺不敢出兵救援，直待鞑虏去后，方才遣兵调将，为追袭之计。一般筛锣击鼓，扬旗放炮，都是鬼弄，那曾看见半个鞑子的影儿？杨顺情知失机惧罪，密谕将士：“搜获避兵的平民，将他朁刂头斩首，充做鞑虏首绶，解往兵部报功。”那一时，不知杀死了多少无辜的百姓！</p>
<p>　　沈炼闻知其事，心中大怒！写书一封，教中军官送与杨顺。中军官晓得沈经历是个揽祸的太岁，书中不知写甚么说话，那里肯与他送。沈炼就穿了青衣小帽，在军门伺候杨顺出来，亲自投递。杨顺接来看时，书中大略说道：一人功名事极小，百姓性命事极大。杀平民以冒功，于心何忍？况且遇鞑贼，止于掳掠；遇我兵，反加杀戮，是将帅之恶，更甚于鞑虏矣！书后又附诗一首，诗云：</p>
<p>　　杀生报主意何如？解道功成万骨枯。<br>　　试听沙场风雨夜，冤魂相唤觅头颅。</p>
<p>　　杨顺见书大怒，扯得粉碎。却说沈炼又做了一篇祭文，率领门下子弟，备了祭礼，望空祭奠那些冤死之鬼。又作《塞下吟》云：</p>
<p>　　云中一片虏烽高，出塞将军已著劳。<br>　　不斩单于诛百姓，可怜冤血染霜刀。</p>
<p>　　又诗云：</p>
<p>　　本为求生来避虏，谁知避虏反戕生！<br>　　早知虏首将民假，悔不当时随虏行。</p>
<p>　　杨总督标下有个心腹指挥，姓罗，名铠，抄得此诗并祭文，密献于杨顺。杨顺看了，愈加怨恨，遂将第一首诗改窜数字，诗曰：</p>
<p>　　云中一片虏烽高，出塞将军枉著劳。<br>　　何似借他除佞贼，不须奏请上方刀。</p>
<p>　　写就密书，连改诗封固，就差罗铠送与严世蕃。书中说：“沈炼怨恨相国父子，阴结死士剑客，要乘机报仇。前番鞑虏入寇，他吟诗四句，诗中有借虏除佞之语，意在不轨。”世蕃见书大惊！即请心腹御史路楷商议。路楷曰：“不才若往按彼处，当为相国了当这件大事。”世蕃大喜！即分付都察院：“便差路楷巡按宣大。”临行，世蕃治酒款别，说道：“烦寄语杨公，同心协力，若能除却这心腹之患，当以侯伯世爵相酬，决不失信于二公也。”路楷领诺。</p>
<p>　　不一日，奉了钦差敕命，来到宣府到任，与杨总督相见了。路楷遂将世蕃所托之语，一一对杨顺说知。杨顺道：“学生为此事，朝思暮想，废寝忘餐。恨无良策，以置此人于死地。”路楷道：“彼此留心。一来休负了严公父子的付托，二来自家富贵的机会，不可挫过。”杨顺道：“说得是！倘有可下手处，彼此相报。”当日相别去了。</p>
<p>　　杨顺思想路楷之言，一夜不睡。次早坐堂，只见中军官报道：“今有蔚州卫拿获妖贼二名，解到辕门外，伏听钧旨。”杨顺道：“唤进来。”解官磕了头，递上文书。杨顺拆开看了，呵呵大笑。这二名妖贼，叫做阎浩、杨胤夔，系妖人萧芹之党。原来萧芹是白莲教的头儿，向来出入虏地，惯以烧香惑众，哄骗虏酋俺答，说自家有奇术，能咒人使人立死，喝城使城立颓。虏酋愚甚，被他哄动，尊为国师。其党数百人，自为一营。俺答几次入寇，都是萧芹等为之向导，中国屡受其害。先前史侍郎做总督时，遣通事重赂虏中头目脱脱，对他说道：“天朝情愿与你通好，将俺家布粟换你家马，名为‘马市’。两下息兵罢战，各享安乐，此是美事。只怕萧芹等在内作梗，和好不终。那萧芹原是中国一个无赖小人，全无术法，只是狡伪，哄诱你家抢掠地方，他于中取事。郎主若不信，可要萧芹试其术法。委的喝得城颓，咒得人死，那时合当重用；若咒人人不死，喝城城不颓，显是欺诳，何不缚送天朝？天朝感郎主之德，必有重赏。‘马市’一成，岁岁享无穷之利，煞强如抢掠的勾当。”脱脱点头道：“是。”对郎主俺答说了。俺答大喜！约会萧芹，要将千骑随之，从右卫而入，试其喝城之技。萧芹自知必败，改换服色，连夜脱身逃走，被居庸关守将盘诘，并其党乔源、张攀隆等拿住，解到史侍郎处。招称妖党甚众，山陕畿南，处处俱有，一向分头缉捕。今日阎浩、杨胤夔亦是数内有名妖犯。杨总督看见获解到来，一者也算他上任一功，二者要借这个题目，牵害沈炼，如何不喜？</p>
<p>　　当晚就请路御史来后堂商议，道：“别个题目摆布沈炼不了，只有白莲教通虏一事，圣上所最怒。如今将妖贼阎浩、杨胤夔招中窜入沈炼名字，只说浩等平日师事沈炼，沈炼因失职怨望，教浩等煽妖作幻，勾虏谋逆。天幸今日被擒，乞赐天诛，以绝后患。先用密禀禀知严家，教他叮嘱刑部作速覆本。料这番沈炼之命，必无逃矣。”路楷拍手道：“妙哉，妙哉！”</p>
<p>　　两个当时就商量了本稿，约齐了同时发本。严嵩先见了本稿及禀贴，便教严世蕃传语刑部。那刑部尚书许论，是个罢软没用的老儿，听见严府分付，不敢怠慢，连忙覆本，一依杨、路二人之议。圣旨倒下：妖犯着本处巡按御史即时斩决。杨顺荫一子锦衣卫千户；路楷纪功，升迁三级，俟京堂缺推用。</p>
<p>　　话分两头。却说杨顺自发本之后，便差人密地里拿沈炼下于狱中。慌得徐夫人和沈衮、沈褒没做理会，急寻义叔贾石商议。贾石道：“此必杨、路二贼为严家报仇之意。既然下狱，必然诬陷以重罪。两位公子及今逃窜远方，待等严家势败，方可出头。若住在此处，杨、路二贼，决不干休。”沈衮道：“未曾看得父亲下落，如何好去？”贾石道：“尊大人犯了对头，决无保全之理。公子以宗祀为重，岂可拘于小孝，自取灭绝之祸？可劝令堂老夫人，早为远害全身之计。尊大人处，贾某自当央人看觑，不烦悬念。”二沈便将贾石之言，对徐夫人说知。徐夫人道：“你父亲无罪陷狱，何忍弃之而去？贾叔叔虽然相厚，终是个外人。我料杨、路二贼奉承严氏，亦不过与你爹爹作对，终不然累及妻子？你若畏罪而逃，父亲倘然身死，骸骨无收，万世骂你做不孝之子，何颜在世为人乎？”说罢，大哭不止。沈衮、沈褒齐声恸哭。贾石闻知徐夫人不允，叹惜而去。</p>
<p>　　过了数日，贾石打听的实，果然扭入白莲教之党，问成死罪。沈炼在狱中大骂不止。杨顺自知理亏，只恐临时处决，怕他在众人面前毒骂，不好看相，预先问狱官责取病状，将沈炼结果了性命。贾石将此话报与徐夫人知道，母子痛哭，自不必说。又亏贾石多有识熟人情，买出尸首，嘱付狱卒：“若官府要枭示时，把个假的答应。”却瞒着沈衮兄弟，私下备棺盛殓，埋于隙地。事毕，方才向沈衮说道：“尊大人遗体已得保全，直待事平之后，方好指点与你知道，今犹未可泄漏。”</p>
<p>　　沈衮兄弟感谢不已。贾石又苦口劝他弟兄二人逃走，沈衮道：“极知久占叔叔高居，心上不安。奈家母之意，欲待是非稍定，搬回灵柩，以此迟延不决。”贾石怒道：“我贾某生平，为人谋而尽忠。今日之言，全是为你家门户，岂因久占住房，说发你们起身之理？既嫂嫂老夫人之意已定，我亦不敢相强。但我有一小事，即欲远出，有一年半载不回，你母子自小心安住便了。”觑着壁上贴得有前、后《出师表》各一张，乃是沈炼亲笔楷书，贾石道：“这两幅字可揭来送我，一路上做个纪念。他日相逢，以此为信。”沈衮就揭下二纸，双手折迭，递与贾石。贾石藏于袖中，流泪而别。原来贾石算定杨、路二贼设心不善，虽然杀了沈炼，未肯干休。自己与沈炼相厚，必然累及，所以预先逃走，在河南地方宗族家权时居住。不在话下。</p>
<p>　　却说路楷见刑部覆本，有了圣旨，便于狱中取出阎浩、杨胤夔斩讫；并要割沈炼之首，一同枭示。谁知沈炼真尸已被贾石买去了，官府也那里辨验得出？不在话下。</p>
<p>　　再说杨顺看见止于荫子，心中不满，便向路楷说道：“当初严东楼许我事成之日，以侯伯爵相酬。今日失言，不知何故？”路楷沉思半晌，答道：“沈炼是严家紧对头，今止诛其身，不曾波及其子，斩草不除根，萌芽再发。相国不足我们之意，想在于此。”杨顺道：“若如此，何难之有？如今复上个本，说沈炼虽诛，其子亦宜知情，还该坐罪，抄没家私。庶国法可伸，人心知惧。再访他同射草人的几个狂徒，并借屋与他住的，一齐拿来治罪。出了严家父子之气，那时却将前言取赏，看他有何推托？”路楷道：“此计大妙！事不宜迟，乘他家属在此，一网而尽，岂不快哉！只怕他儿子知风逃避，却又费力。”杨顺道：“高见甚明。”一面写表申奏朝廷，再写禀帖到严府知会，自述孝顺之意；一面预先行牌保安州知州，着用心看守犯属，勿容逃逸，只等旨意批下，便去行事。诗曰：</p>
<p>　　破巢完卵从来少，削草除根势或然。<br>　　可惜忠良遭屈死，又将家属媚当权。</p>
<p>　　再过数日，圣旨下了。州里奉着宪牌，差人来拿沈炼家属；并查平素往来诸人姓名，一一挨拿。只有贾石名字，先经出外，只得将在逃开报。此见贾石见几之明也。时人有诗赞云：</p>
<p>　　义气能如贾石稀，全身远避更知几？<br>　　任他罗网空中布，争奈仙禽天外飞？</p>
<p>　　却说杨顺见拿到沈衮、沈褒，亲自鞫问，要他招承通虏实迹。二沈高声叫屈，那里肯招？被杨总督严刑拷打，打得体无完肤。沈衮、沈褒熬炼不过，双双死于杖下。可怜少年公子，都入枉死城中。其同时拿到犯人，都坐个同谋之罪，累死者何止数十人！幼子沈袠尚在襁褓，免罪，随着母徐氏，另徙在云州极边，不许在保安居住。路楷又与杨顺商议道：“沈炼长子沈襄，是绍兴有名秀才；他时得地，必然衔恨于我辈。不若一并除之，永绝后患。亦要相国知我用心。”杨顺依言，便行文书到浙江，把做钦犯，严提沈襄来问罪。又会付心腹经历金绍，择取有才干的差人，赍文前去；嘱他中途伺便，便行谋害，就所在地方，讨个病状回缴。事成之日，差人重赏；金绍许他荐本超迁。</p>
<p>　　金绍领了台旨，汲汲而回，着意的选两名积年干事的公差，无过是张千、李万。金绍唤他到私衙，赏了他酒饭，取出私财二十两相赠。张千、李万道：“小人安敢无功受赐？”金绍道：“这银两不是我送你的，是总督杨爷赏你的，教你赍文到绍兴去拿沈襄。一路不要放松他，须要如此如此，这般这般，回来还有重赏。若是怠慢，总督老爷衙门不是取笑的，你两个自去回话。”张千、李万道：“莫说总督老爷钧旨，就是老爷分付，小人怎敢有违？”收了银两，谢了金经历，在本府领下公文，疾忙上路，往南进发。</p>
<p>　　却说沈襄，号小霞，是绍兴府学廪膳秀才。他在家久闻得父亲以言事获罪，发出口外为民，甚是挂怀。欲亲到保安州一看，因家中无人主管，行止两难。忽一日，本府差人到来，不由分说，将沈襄锁缚，解到府堂。知府教把文书与沈襄看了备细，就将回文和犯人交付原差，嘱他一路小心。沈襄此时方知父亲及二弟，俱已死于非命；母亲又远徙极边，放声大哭。哭出府门，只见一家老小，都在那里搅做一团的啼哭。原来文书上有“奉旨抄没”的话，本府已差县尉封锁了家私，将人口尽皆逐出。沈小霞听说，真是苦上加苦，哭得咽喉无气。霎时间，亲戚都来与小霞话别。明知此去多凶少吉，少不得说几句劝解的言语。小霞的丈人孟春元取出一包银子，送与二位公差，求他路上看顾女婿。公差嫌少不受。孟氏娘子又添上金簪子一对，方才收了。</p>
<p>　　沈小霞带着哭，会付孟氏道；“我此去死多生少，你休为我忧念，只当我已死一般，在爷娘家过活。你是书礼之家，谅无再醮之事，我也放心得下。”指着小妻闻淑女，说道：“只这女子，年纪幼小，又无处着落，合该教他改嫁。奈我三十无子，他却有两个半月的身孕，他日倘生得一男，也不绝了沈氏香烟。娘子，你看我平日夫妻面上，一发带他到丈家去住几时。等待十月满足，生下或男或女，那时凭你发遣他去便了。”话声未绝，只见闻氏淑女说道：“官人说那里话！你去数千里之外，没个亲人朝夕看觑，怎生放下？大娘自到孟家去，奴家情愿蓬首垢面，一路伏侍官人前行。一来官人免致寂寞，二来也替大娘分得些忧念。”沈小霞道：“得个亲人做伴，我非不欲；但此去多分不幸，累你同死他乡，何益？”闻氏道：“老爷在朝为官，官人一向在家，谁人不知？便诬陷老爷有些不是的勾当，家乡隔绝，岂是同谋？妾帮着官人到官申辩，决然罪不至死。就使官人下狱，还留贱妾在外，尚好照管。”孟氏也放丈夫不下，听得闻氏说得有理，极力撺掇丈夫带淑女同去。沈小霞平日素爱淑女有才有智，又见孟氏苦劝，只得依允。</p>
<p>　　当夜，众人齐到孟春元家，歇了一夜。次早，张千、李万催趱上路。闻氏换了一身布衣，将青布裹头，别了孟氏，背着行李，跟着沈小霞便走。那时分别之苦，自不必说。一路行来，闻氏与沈小霞寸步不离；茶汤饭食，都亲自搬取。张千、李万初时还好言好语，过了扬子江，到徐州起早，料得家乡已远，就做出嘴脸来，呼么喝六，渐渐难为他夫妻两个来了。闻氏看在眼里，私对丈夫说道：“看那两泼差人，不怀好意。奴家女流之辈，不识路径，若前途有荒僻旷野的所在，须是用心提防。”沈小霞虽然点头，心中还只是半疑不信。</p>
<p>　　又行了几日，看见两个差人不住的交头接耳，私下商量说话；又见他包裹中有倭刀一口，其白如霜，忽然心动，害怕起来。对闻氏说道：“你说这泼差人其心不善，我也觉得有七八分了。明日是济宁府界上，过了府去，便是大行山、粱山泺，一路荒野，都是响马出入之所。倘到彼处，他们行凶起来，你也救不得我，我也救不得你，如何是好？”闻氏道：“既然如此，官人有何脱身之计，请自方便。留奴家在此，不怕那两个泼差人生吞了我！”沈小霞道：“济宁府东门内，有个冯主事，丁忧在家。此人最有侠气，是我父亲极相厚的同年。我明日去投奔他，他必然相纳。只怕你妇人家，没志量打发这两个泼差人，累你受苦，于心何安？你若有力量支持他，我去也放胆；不然，与你同生同死，也是天命当然，死而无怨。”闻氏道：“官人有路尽走，奴家自会摆布，不劳挂念。”这里夫妻暗地商量，那张千、李万辛苦了一日，吃了一肚酒，齁齁的熟睡，全然不觉。</p>
<p>　　次日，早起上路。沈小霞问张千道：“前去济宁还有多少路？”张千道：“只四十里，半日就到了。”沈小霞道：“前去济宁东门内冯主事，是我年伯。他先前在京师时，借过我父亲二百两银子，有文契在此。他管过北新关，正有银子在家。我若去取讨前欠，他见我是落难之人，必然慨付。取得这项银两，一路上盘缠也得宽裕，免致吃苦。”张千意思有些作难，李万随口应承了，向张千耳边说道：“我看这沈公子是忠厚之人，况爱妾、行李都在此处，料无他故。放他去走一遭，取得银两，都是你我二人的造化，有何不可？”张千道：“虽然如此，到饭店安歇行李，我守住小娘子在店上，你紧跟着同去，万无一失。”</p>
<p>　　话休絮烦。看看巳牌时分，早到济宁城外。拣个洁净店儿，安放了行李。沈小霞便道：“你二位同我到东门走遭，转来吃饭未迟。”李万道：“我同你去。或者他家留酒饭，也不见得。”闻氏故意对丈夫道：“常言道：人面逐高低，世情看冷暖。冯主事虽然欠下老爷银两，见老爷死了，你又在难中，谁肯唾手交还？枉自讨个厌贱，不如吃了饭赶路为上。”沈小霞道：“这里进城到东门不多路，好歹去走一遭，不折了什么便宜。”李万贪了这二百两银子，一力撺掇该去。沈小霞分付闻氏道：“耐心坐坐，若转得快时，便是没想头了；他若好意留款，必然有些赍发，明日雇个轿儿抬你去。这几日在牲口上坐，看你好生不惯。”闻氏觑个空，向丈夫丢个眼色。又道：“官人早回，休教奴久待则个。”李万笑道：“去多少时，有许多说话，好不老气！”闻氏见丈夫去了，故意招李万转来，嘱付道：“若冯家留饭，坐得久时，千万劳你催促一声。”李万答应道：“不消分付。”比及李万下阶时，沈小霞已走了一段路了。李万托着大意，又且济宁是他惯走的熟路，东门冯主事家，他也认得，全不疑惑。走了几步，又里急起来，觑个毛坑上，自在方便了，慢慢的望东门而去。</p>
<p>　　却说沈小霞回头看时，不见了李万，做一口气急急的跑到冯主事家。也是小霞合当有救，正值冯主事独自在厅。两人京中旧时识熟，此时相见，吃了一惊！沈襄也不作揖，扯住冯主事衣袂道：“借一步说话。”冯主事已会意，便引到书房里面。沈小霞放声大哭，冯主事道：“年侄，有话快说，休得悲伤，误其大事。”</p>
<p>　　沈小霞哭诉道：“父亲被严贼屈陷，已不必说了；两个舍弟随任的，都被杨顺、路楷杀害；只有小侄在家，又行文本府，提去问罪。一家宗祀，眼见灭绝。又两个差人，心怀不善，只怕他受了杨、路二贼之嘱，到前途大行、梁山等处暗算了性命。寻思一计，脱身来投老年伯。老年伯若有计相庇，我亡父在天之灵，必然感激。若老年伯不能遮护小侄，便就此触阶而死，死在老年伯面前，强似死于奸贼之手。”冯主事道：“贤侄，不妨。我家卧室之后，有一层复壁，尽可藏身，他人搜检不到之处。今送你在内权住数日，我自有道理。”沈襄拜谢道：“老年伯便是重生父母。”</p>
<p>　　冯主事亲执沈襄之手，引入卧房之后，揭开地板一块，有个地道。从此钻下，约走五六十步，便有亮光，有小小廊屋三间，四面皆楼墙围裹，果是人迹不到之处。每日茶饭，都是冯主事亲自送入。他家法极严，谁人敢泄漏半个字？正是：</p>
<p>　　深山堪隐豹，柳密可藏鸦。不须愁汉吏，自有鲁朱家。</p>
<p>　　且说这一日，李万上了毛坑，望东门冯家而来。到于门首，问老门公道：“主事老爷在家么？”老门公道：“在家里。”又问道：“有个穿白的官人，来见你老爷，曾相见否？”老门公道：“正在书房里吃饭哩。”李万听说，一发放心。看看等到未牌，果然厅上走一个穿白的官人出来。李万急上前看时，不是沈襄。那官人径自出门去了。李万等得不耐烦，肚里又饥，不免问老门公道：“你说老爷留饭的官人，如何只管坐了去，不见出来？”老门公道：“方才出去的不是？”李万道：“老爷书房中还有客没有？”老门公道：“这到不知。”李万道：“方才那穿白的是甚人？”老门公道：“是老爷的小舅，常常来的。”李万道：“老爷如今在那里？”老门公道：“老爷每常饭后，定要睡一觉，此时正好睡哩。”</p>
<p>　　李万听得话不投机，心下早有二分慌了。便道：“不瞒大伯说，在下是宣大总督老爷差来的。今有绍兴沈公子名唤沈襄，号沈小霞，系钦提人犯。小人提押到于贵府，他说与你老爷有同年叔侄之谊，要来拜望。在下同他到宅，他进宅去了，在下等候多时，不见出来，想必还在书房中。大伯，你还不知道？烦你去催促一声，教他快快出来，要赶路走。”老门公故意道：“你说的是甚么说话？我一些不懂。”李万耐了气，又细细的说一遍。老门公当面的一啐，骂道：“见鬼！何常有什么沈公子到来？老爷在丧中，一概不接外客。这门上是我的干纪，出入都是我通禀。你却说这等鬼话！你莫非是白日撞么？强装么公差名色，掏摸东西的。快快请退，休缠你爷的帐！”李万听说，愈加着急，便发作起来道：“这沈襄是朝廷要紧的人犯，不是当耍的！请你老爷出来，我自有话说。”老门公道：“老爷正瞌睡，没甚事，谁敢去禀！你这獠子，好不达时务！”说罢，洋洋的自去了。</p>
<p>　　李万道：“这个门上老儿好不知事，央他传一句话甚作难？想沈襄定然在内，我奉军门钧帖，不是私事，便闯进去怕怎的？”李万一时粗莽，直撞入厅来，将照壁拍了又拍，大叫道：“沈公子好走动了。”不见答应。一连叫唤了数声，只见里头走出一个年少的家童，出来问道：“管门的在那里？放谁在厅上喧嚷？”李万正要叫住他说话，那家童在照壁后张了张儿，向西边走去了。李万道：“莫非书房在那西边？我且自去看看，怕怎的！”从厅后转西走去，原来是一带长廊。李万看见无人，只顾望前而行。只见屋宇深邃，门户错杂，颇有妇人走动。李万不敢纵步，依旧退回厅上，听得外面乱嚷。</p>
<p>　　李万到门首看时，却是张千来寻李万不见，正和门公在那里斗口。张千一见了李万，不由分说，便骂道：“好伙计！只贪图酒食，不干正事！巳牌时分进城，如今申牌将尽，还在此闲荡！不催趱犯人出城去，待怎么？”李万道：“呸！那有什么酒食？连人也不见个影儿！”张千道：“是你同他进城的。”李万道：“我只登了个东，被蛮子上前了几步，跟他不上。一直赶到这里，门上说有个穿白的官人在书房中留饭，我说定是他了。等到如今不见出来，门上人又不肯通报，清水也讨不得一杯吃。老哥，烦你在此等候等候，替我到下处医了肚皮再来。”张千道：“有你这样不干事的人！是甚么样犯人，却放他独自行走！就是书房中，少不得也随他进去。如今知他在里头不在里头？还亏你放慢线儿讲话。这是你的干纪，不关我事！”说罢便走。李万赶上扯住道：“人是在里头，料没处去。大家在此帮说句话儿，催他出来，也是个道理。你是吃饱的人，如何去得这等要紧？”张千道：“他的小老婆在下处，方才虽然嘱付店主人看守，只是放心不下。这是沈襄穿鼻的索儿，有他在，不怕沈襄不来。”李万道：“老哥说得是。”当下张千先去了。</p>
<p>　　李万忍着肚饥守到晚，并无消息。看看日没黄昏，李万腹中饿极了，看见间壁有个点心店儿，不免脱下布衫，抵当几文钱的火烧来吃。去不多时，只听得扛门声响；急跑来看，冯家大门已闭上了。李万道：“我做了一世的公人，不曾受这般呕气。主事是多大的官儿！门上直恁作威作势？也有那沈公子好笑，老婆、行李都在下处，既然这里留宿，信也该寄一个出来。事已如此，只得在房檐下胡乱过一夜，天明等个知事的管家出来，与他说话。”此时十月天气，虽不甚冷，半夜里起一阵风，樕樕的下几点微雨，衣服都沾湿了，好生凄楚！</p>
<p>　　捱到天明雨止，只见张千又来了，却是闻氏再三再四催逼他来的。张千身边带了公文解批，和李万商议，只等开门，一拥而入，在厅上大惊小怪，高声发话。老门公拦阻不住，一时间家中大小都聚集来，七嘴八张，好不热闹！街上人听得宅里闹炒，也聚拢来，围住大门外闲看。惊动了那有仁有义、守孝在家的冯主事，从里面踱将出来。且说冯主事怎生模样：头带栀子花匾折孝头巾，身穿反折缝稀眼粗麻衫，腰系麻绳，足着草履。</p>
<p>　　众家人听得咳嗽响，道一声：“老爷来了。”都分立在两边。主事出厅问道：“为甚事在此喧嚷？”张千、李万上前施礼道：“冯爷在上，小的是奉宣大总督爷公文来的，到绍兴拿得钦犯沈襄，经由贵府。他说是冯爷的年侄，要来拜望，小的不敢阻挡，容他进见。自昨日上午到宅，至今不见出来，有误程限，管家们又不肯代禀。伏乞老爷天恩，快些打发上路。”</p>
<p>　　张千便在胸前取出解批和官文呈上。冯主事看了，问道：“那沈襄可是沈经历沈炼的儿子么？”李万道：“正是。”冯主事掩着两耳，把舌头一伸，说道：“你这班配军，好不知利害！那沈襄是朝廷钦犯，尚犹自可；他是严相国的仇人，那个敢容纳他在家？他昨日何曾到我家来？你却乱话。官府闻知，传说到严府去，我是当得起他怪的？你两个配军，自不小心，不知得了多少钱财，买放了要紧人犯，却来图赖我！”叫家童与他乱打那配军出去，把大门闭了，不要惹这闲是非，严府知道不是当耍！冯主事一头骂，一头走进宅去了。大小家人，奉了主人之命，推的推，的，霎时间被众人拥出大门之外。闭了门，兀自听得嘈嘈的乱骂。</p>
<p>　　张千、李万面面相觑，开了口，合不得；伸了舌，缩不进。张千埋怨李万道：“昨日是你一力撺掇，教放他进城，如今你自去寻他。”李万道：“且不要埋怨，和你去问他老婆，或者晓得他的路数，再来抓寻便了。”张千道：“说得是，他是恩爱的夫妻。昨夜汉子不回，那婆娘暗地流泪，巴巴的独坐了两三个更次。他汉子的行藏，老婆岂有不知？”两个一头说话，飞奔出城，复到饭店中来。</p>
<p>　　却说闻氏在店房里听得差人声音，慌忙移步出来，问道：“我官人如何不来？”张千指李万道：“你只问他就是。”李万将昨日往毛厕出恭，走慢了一步，到冯主事家起先如此如此，以后这般这般，备细说了。张千道：“今早空肚皮进城，就吃了这一肚寡气。你丈夫想是真个不在他家了。必然还有个去处，难道不对小娘子说的？小娘子趁早说来，我们好去抓寻。”说犹未了，只见闻氏噙着眼泪，一双手扯住两个公人叫道：“好，好！还我丈夫来！”张千、李万道：“你丈夫自要去拜什么年伯，我们好意容他去走走，不知走向那里去了，连累我们在此着急，没处抓寻。你到问我要丈夫，难道我们藏过了他？说得好笑！”将衣袂掣开，气忿忿地对虎一般坐下。</p>
<p>　　闻氏到走在外面，拦住出路，双足顿地，放声大哭，叫起屈来。老店主听得，忙来解劝。闻氏道：“公公有所不知：我丈夫三十无子，娶奴为妾。奴家跟了他二年了，幸有三个多月身孕。我丈夫割舍不下，因此奴家千里相从，一路上寸步不离。昨日为盘缠缺少，要去见那年伯，是李牌头同去的。</p>
<p>　　昨晚一夜不回，奴家已自疑心。今早他两个自回，一定将我丈夫谋害了。你老人家替我做主，还我丈夫便罢休！”老店主道：“小娘休得急性。那排长与你丈夫前日无怨，往日无仇，着甚来由要坏他性命？”闻氏哭声转哀道：“公公，你不知道。我丈夫是严阁老的仇人，他两个必定受了严府的嘱托来的，或是他要去严府请功。公公，你详情他千乡万里，带着奴家到此，岂有没半句说话，突然去了？就是他要走时，那同去的李牌头，怎肯放他？你要奉承严府，害了我丈夫不打紧，教奴家孤身妇女，看着何人？公公，这两个杀人的贼徒，烦公公带着奴家同他去官府处叫冤。”张千、李万被这妇人一哭一诉，就要分析几句，没处插嘴。</p>
<p>　　老店主听见闻氏说得有理，也不免有些疑心，到可怜那妇人起来，只得劝道：“小娘子说便是这般说，你丈夫未曾死也不见得，好歹再等候他一日。”闻氏道：“依公公等候一日不打紧，那两个杀人的凶身，乘机走脱了，这干系却是谁当？”</p>
<p>　　张千道：“若果然谋害了你丈夫，要走脱时，我弟兄两个又到这里则甚？”闻氏道：“你欺负我妇人家没张智，又要指望奸骗我。好好的说，我丈夫的尸首在那里？少不得当官也要还我个明白。”老店官见妇人口嘴利害，再不敢言语。店中闲看的，一时间聚了四五十人。闻说妇人如此苦切，人人恼恨那两个差人，都道：“小娘子要去叫冤，我们引你到兵备道去。”闻氏向着众人深深拜福，哭道：“多承列位路见不平，可怜我落难孤身，指引则个。这两个凶徒，相烦列位替奴家拿他同去，莫放他走了。”众人道：“不妨事，在我们身上。”张千、李万欲向众人分剖时，未说得一言半字，众人便道：“两个排长不消辨得，虚则虚，实则实；若是没有此情，随着小娘子到官，怕他则甚！”妇人一头哭，一头走。众人拥着张千、李万，搅做一阵的，都到兵备道前。道里尚未开门。</p>
<p>　　那一日，正是放告日期。闻氏束了一条白布裙，径抢进栅门，看见大门上架着那大鼓，鼓架上悬着个槌儿，闻氏抢槌在手，向鼓上乱挝，挝得那鼓振天的响。唬得中军官失了三魂，把门吏丧了长魄，一齐跑来，将绳缚住，喝道：“这妇人好大胆！”闻氏哭倒在地，口称：“泼天冤枉！”只见门内么喝之声，开了大门，王兵备坐堂，问：“击鼓者何人？”中军官将妇人带进。</p>
<p>　　闻氏且哭且诉，将家门不幸遭变，一家父子三口死于非命，只剩得丈夫沈襄，昨日又被公差中途谋害，有枝有叶的细说了一遍。王兵备唤张千、李万上来，问其缘故。张千、李万说一句，妇人就剪一句；妇人说得句句有理，张千、李万抵搪不过。王兵备思想到：“那严府势大，私谋杀人之事，往往有之，此情难保其无。”便差中军官押了三人，发去本州勘审。</p>
<p>　　那知州姓贺，奉了这项公事，不敢怠慢。即时扣了店主人到来，听四人的口词。妇人一口咬定：二人谋害他丈夫。李万招称：“为出恭慢了一步，因而相失。”张千、店主人都据实说了一遍。知州委决不下，那妇人又十分哀切，像个真情；张千、李万又不肯招认。想了一回，将四人闭于空房，打轿去拜冯主事，看他口气若何。</p>
<p>　　冯主事见知州来拜，急忙迎接归厅。茶罢，贺知州提起沈襄之事，才说得“沈襄”二字，冯主事便掩着双耳道：“此乃严相公仇家，学生虽有年谊，平素实无交情。老公祖休得下问，恐严府知道，有累学生。”说罢，站起身来道：“老公祖既有公事，不敢留坐了。”贺知州一场没趣，只得作别。在轿上想道：“据冯公如此惧怕严府，沈襄必然不在他家。或者被公人所害也不见得；或者去投冯公，见拒不纳，别走个相识人家去了，亦未可知。”</p>
<p>　　回到州中，又取出四人来。问闻氏道：“你丈夫除了冯主事，州中还认得有何人？”闻氏道：“此地并无相识。”知州道：“你丈夫是甚么时候去的？那张千、李万几时来回复你的说话？”闻氏道：“丈夫是昨日未吃午饭前就去的，却是李万同出店门，到申牌时分，张千假说催趱上路，也到城中去了，天晚方回来。张千兀自向小妇人说道：‘我李家兄弟跟着你丈夫冯主事家歇了，明日我早去催他出城。’今早张千去了一个早晨，两人双双而回，单不见了丈夫，不是他谋害了是谁？若是我丈夫不在冯家，昨日李万就该追寻了，张千也该着忙，如何将好言语稳住小妇人？其情可知，一定张千、李万两个在路上预先约定，却教李万乘夜下手；今早张千进城，两个乘早将尸首埋藏停当，却来回复我小妇人。望青天爷爷明鉴！”贺知州道：“说得是。”</p>
<p>　　张千、李万正要分辨，知州相公喝道：“你做公差，所干何事？若非用计谋死，必然得财买放，有何理说？”喝教手下将那张、李重责三十，打得皮开肉绽，鲜血迸流。张千、李万只是不招。妇人在旁，只顾哀哀的痛哭。知州相公不忍，便讨夹棍将两个公差夹起。那公差其实不曾谋死，虽然负痛，怎生招得？一连上了两夹，只是不招。知州相公再要夹时，张、李受苦不过，再三哀求道：“沈襄实未曾死，乞爷爷立个限期，差人押小的捱寻沈襄，还那闻氏便了。”知州也没有定见，只得勉从其言。闻氏且发尼姑庵住下；差四名民壮，锁押张千、李万二人，追寻沈襄，五日一比；店主释放宁家。将情由具申详兵备道，道里依缴了。</p>
<p>　　张千、李万一条铁链锁着，四名民壮，轮番监押。带得几两盘缠，都被民壮搜去为酒食之费；一把倭刀，也当酒吃了。那临清去处又大，茫茫荡荡，来千去万，那里去寻沈公子？也不过一时脱身之法。闻氏在尼姑庵住下，刚到五日，准准的又到州里去啼哭，要生要死。州守相公没奈何，只苦得批较差人张千、李万。一连比了十数限，不知打了多少竹批，打得爬走不动。张千得病身死，单单剩得李万，只得到尼姑庵来拜求闻氏道：“小的情极，不得不说了。其实奉差来时，有经历金绍，口传杨总督钧旨，教我中途害你丈夫，就所在地方，讨个结状回报。我等口虽应承，怎肯行此不仁之事？不知你丈夫何故，忽然逃走，与我们实实无涉。青天在上，若半字虚情，全家祸灭！如今官府五日一比，兄弟张千已自打死，小的又累死，也是冤枉！你丈夫的确未死，小娘子他日夫妻相逢有日。只求小娘子休去州里啼啼哭哭，宽小的比限，完全狗命，便是阴德。”闻氏道：“据你说不曾谋害我丈夫，也难准信。既然如此说，奴家且不去禀官，容你从容查访。只是你们自家要上紧用心，休得怠慢。”李万喏喏连声而去。有诗为证：</p>
<p>　　白金廿两酿凶谋，谁料中途已失囚。<br>　　锁打禁持熬不得，尼庵苦向妇人求。</p>
<p>　　官府立限缉获沈襄，一来为他是总督衙门的紧犯，二来为妇人日日哀求，所以上紧严比。今日也是那李万不该命绝，恰好有个机会。</p>
<p>　　却说总督杨顺，御史路楷，两个日夜商量，奉承严府，指望旦夕封侯拜爵。谁知朝中有个兵科给事中吴时来，风闻杨顺横杀平民冒功之事，把他尽情劾奏一本，并劾路楷朋奸助恶。嘉靖爷正当设醮祝噇，见说杀害平民，大伤和气，龙颜大怒，着锦衣卫扭解来京问罪。严嵩见圣怒不测，一时不及救护，到底亏他于中调停，止于削爵为民。可笑杨顺、路楷杀人媚人，至此徒为人笑，有何益哉？</p>
<p>　　再说贺知州听得杨总督去任，已自把这公事看得冷了；又闻氏连次不来哭禀，两个差人又死了一个，只剩得李万，又苦苦哀求不已。贺知州分付打开铁链，与他个广捕文书，只教他用心缉访，明是放松之意。李万得了广捕文书，犹如捧了一道赦书，连连磕了几个头，出得府门，一道烟走了。身边又无盘缠，只得求乞而归。不在话下。</p>
<p>　　却说沈小霞在冯主事家复壁之中，住了数月，外边消息无有不知，都是冯主事打听将来，说与小霞知道。晓得闻氏在尼姑庵寄居，暗暗欢喜。过了年余，已知张千、李万都逃了，这公事渐渐懒散。冯主事特地收拾内书房三间，安放沈襄在内读书，只不许出外，外人亦无有知者。冯主事三年孝满，为有沈公子在家，也不去起复做官。</p>
<p>　　光阴似箭，一住八年。值严嵩一品夫人欧阳氏卒，严世蕃不肯扶柩还乡，唆父亲上本留己待养，却于丧中簇拥姬妾，日夜饮酒作乐。嘉靖爷天性至孝，访知其事，心中甚是不悦。时有方士蓝道行，善扶鸾之术。天子召见，教他请仙，问以辅臣贤否。蓝道行奏道：“臣所召乃是上界真仙，正直无阿。万一箕下判断有忤圣心，乞恕微臣之罪。”嘉靖爷道：“朕正愿闻。天心正论，与卿何涉？岂有罪卿之理？”蓝道行书符念咒，神箕自动，写出十六个字来。道是：“高山番草，父子阁老；日月无光，天地颠倒。”</p>
<p>　　嘉靖爷爷看了，问蓝道行道：“卿可解之？”蓝道行奏道：“微臣愚昧未解。”嘉靖爷道：“朕知其说。‘高山’者，‘山’字连‘高’，乃是‘嵩’字；‘番草’者，‘番’字‘草’头，乃是‘蕃’字。此指严嵩、严世蕃父子二人也。朕久闻其专权误国，今仙机示朕，朕当即为处分，卿不可泄于外人。”蓝道行叩头，口称：“不敢！”受赐而出。</p>
<p>　　从此嘉靖爷渐渐疏了严嵩。有御史邹应龙，看见机会可乘，遂劾奏：“严世蕃凭借父势，卖官鬻爵，许多恶迹，宜加显戮。其父严嵩溺爱恶子，植党蔽贤，宜亟赐休退，以清政本。”嘉靖爷见疏大喜！即升应龙为通政右参议。严世蕃下法司，拟成充军之罪；严嵩回籍。未几，又有江西巡按御史林润，复奏严世蕃不赴军伍，居家愈加暴横，强占民间田产，畜养奸人，私通倭虏，谋为不轨。得旨，三法司提问，问官勘实覆奏。严世蕃即时处斩，抄没家财；严嵩发养济院终老。被害诸臣，尽行昭雪。</p>
<p>　　冯主事得此喜信，慌忙报与沈襄知道，放他出来，到尼姑庵访问那闻淑女。夫妇相见，抱头而哭。闻氏离家时，怀孕三月，今在庵中生下一孩子，已十岁了。闻氏亲自教他念书，五经皆已成诵，沈襄欢喜无限！冯主事方上京补官，教沈襄同去讼理父冤，闻氏暂迎归本家园上居住。沈襄从其言。</p>
<p>　　到了北京，冯主事先去拜了通政司邹参议，将沈炼父子冤情说了，然后将沈襄讼冤本稿送与他看。邹应龙一力担当。</p>
<p>　　次日，沈襄将奏本往通政司挂号投递。圣旨下：沈炼忠而获罪，准复原官，仍进一级，以旌其直；妻子召还原籍；所没入财产，府县官照数给还；沈襄食廪年久，准贡，敕授知县之职。沈襄复上疏谢恩，疏中奏道：“臣父炼向在保安，因目击宣大总督杨顺杀戮平民冒功，吟诗感叹。适值御史路楷阴受严世蕃之嘱，巡按宣大，与杨顺合谋，陷臣父于极刑，并杀臣弟二人，臣亦几于不免。冤尸未葬，危宗几绝，受祸之惨，莫如臣家！今严世蕃正法，而杨顺、路楷安然保首领于乡，使边廷万家之怨骨，衔恨无伸；臣家三命之冤魂，含悲莫控。恐非所以肃刑典而慰人心也。”圣旨准奏，复提杨顺、路楷到京，问成死罪，监刑部牢中待决。</p>
<p>　　沈襄来别冯主事，要亲到云州，迎接母亲和兄弟沈袠到京，依傍冯主事寓所相近居住；然后往保安州访求父亲骸骨，负归埋葬。冯主事道：“老年嫂处，适才已打听个消息，在云州康健无恙。令弟沈帙，已在彼游庠了。下官当遣人迎之。尊公遗体要紧，贤侄速往访问，到此相会令堂可也。”</p>
<p>　　沈襄领命，径往保安。一连寻访两日，并无踪迹。第三日，因倦，借坐人家门首。有老者从内而出，延进草堂吃茶。见堂中挂一轴子，乃楷书诸葛孔明两次《出师表》也。表后但写年月，不着姓名。沈小霞看了又看，目不转睛。老者道：“客官为何看之？”沈襄道：“动问老丈，此字是何人所书？”老者道：“此乃吾亡友沈青霞之笔也。”沈小霞道：“为何留在老丈处？”老者道：“老夫姓贾，名石，当初沈青霞编管此地，就在舍下作寓。老夫与他八拜之交，最相契厚。不料后遭奇祸，老夫惧怕连累，也往河南逃避。带得这二幅《出师表》，裱成一幅，时常展视，如见吾兄之面。杨总督去任后，老夫方敢还乡。嫂嫂徐夫人和幼子沈袠，徙居云州，老夫时常去看他。近日闻得严家势败，吾兄必当昭雪，已曾遣人去云州报信。恐沈小官人要来移取父亲灵柩，老夫将此轴悬挂在中堂，好教他认认父亲遗笔。”</p>
<p>　　沈小霞听罢，连忙拜倒在地，口称“恩叔”。贾石慌忙扶起道：“足下果是何人？”沈小霞道：“小侄沈襄，此轴乃亡父之笔也。”贾石道：“闻得杨顺这厮，差人到贵府来提贤侄，要行一网打尽之计。老夫只道也遭其毒手，不知贤侄何以得全？”</p>
<p>　　沈小霞将临清事情，备细说了一遍。贾石口称“难得”，便分付家童治饭款待。沈小霞问道：“父亲灵柩，恩叔必知，乞烦指引一拜。”贾石道：“你父亲屈死狱中，是老夫偷尸埋葬，一向不敢对人说知。今日贤侄来此，搬回故土，也不枉老夫一片用心。”</p>
<p>　　说罢，刚欲出门，只见外面一位小官人骑马而来。贾石指道：“遇巧！遇巧！恰好令弟来也。”那小官便是沈袠。下马相见，贾石指沈小霞道：“此位乃大令兄，讳襄的便是。”此日弟兄方才识面，恍如梦中相会，抱头而哭。贾石领路，三人同到沈青霞墓所。但见乱草迷离，土堆隐起。贾石引二沈拜了，二沈俱哭倒在地。贾石劝了一回道：“正要商议大事，休得过伤。”二沈方才收泪。贾石道：“二哥、三哥当时死于非命，也亏了狱卒毛公存仁义之心，可怜他无辜被害，将他尸藁葬于城西三里之外。毛公虽然已故，老夫亦知其处。若扶令先尊灵柩回去，一起带回，使他父子魂魄相依，二位意下何如？”二沈道：“恩叔所言，正合愚弟兄之意。”当日又同贾石到城西看了，不胜悲感。</p>
<p>　　次日，另备棺木，择吉破土，重新殡殓。三人面色如生，毫不朽败，此乃忠义之气所致也。二沈悲哭，自不必说。当时备下车仗，抬了三个灵柩，别了贾石起身。临别，沈襄对贾石道：“这一轴《出师表》，小侄欲问恩叔取去，供养祠堂，幸勿见拒。”贾石慨然许了，取下挂轴相赠。二沈就草堂拜谢，垂泪而别。沈襄先奉灵柩到张家湾，觅船装载。</p>
<p>　　沈襄复身又到北京，见了母亲徐夫人，回复了说话；拜谢了冯主事，起身。此时，京中官员无不追念沈青霞忠义，怜小霞母子扶柩远归，也有送勘合的，也有赠赙金的，也有馈赆仪的。沈小霞只受勘合一张，余俱不受。到了张家湾，另换了官座船。驿递起人夫一百名牵缆，走得好不快。</p>
<p>　　不一日，来到临清。沈襄分付座船：“暂泊河下。”单身入城，到冯主事家，投了主事平安书信，园上领了闻氏淑女并十岁儿子下船。先参了灵柩，后见了徐夫人。那徐氏见了孙儿如此长大，喜不可言。当初只道灭门绝户，如今依旧有子有孙；昔日冤家，皆恶死见报。天理昭然，可见做恶人的到底吃亏，做好人的到底便宜。</p>
<p>　　闲话休题。到了浙江绍兴府，孟春元领了女儿孟氏，在二十里外迎接。一家骨肉重逢，悲喜交集。将丧船停泊马头，府县官员都在吊孝。旧时家产，已自清查给还。二沈扶柩葬于祖茔，重守三年之制，无人不称大孝。抚按又替沈炼建造表忠祠堂，春秋祭祀。亲笔《出师表》一轴，至今供奉在祠堂之中。</p>
<p>　　服满之日，沈襄到京受职，做了知县，为官清正，直升到黄堂知府。闻氏所生之子，少年登科，与叔叔沈袠同年进士。子孙世世书香不绝。冯主事为救沈襄一事，京中重其义气，累官至吏部尚书。</p>
<p>　　忽一日，梦见沈青霞来拜说道：“上帝怜某忠直，已授北京城隍之职。屈年兄为南京城隍，明日午时上任。”冯主事觉来，甚以为疑。至日午，忽见轿马来迎，无疾而逝。二公俱已为神矣！有诗为证，诗曰：</p>
<p>　　生前忠义骨犹香，魂魄为神万古扬。<br>　　料得奸魂沉地狱，皇天果报自昭彰。</p>
<hr>

<p><center><font color="teal" size="+1">End</font></center></p>

<hr>
      
    </div>

    
    
    

    <footer class="post-footer">
        <div class="post-eof"></div>
      
    </footer>
  </article>
</div>




  <nav class="pagination">
    <a class="extend prev" rel="prev" title="上一页" aria-label="上一页" href="/page/46/"><i class="fa fa-angle-left"></i></a><a class="page-number" href="/">1</a><span class="space">&hellip;</span><a class="page-number" href="/page/46/">46</a><span class="page-number current">47</span><a class="page-number" href="/page/48/">48</a><span class="space">&hellip;</span><a class="page-number" href="/page/62/">62</a><a class="extend next" rel="next" title="下一页" aria-label="下一页" href="/page/48/"><i class="fa fa-angle-right"></i></a>
  </nav>

</div>
  </main>

  <footer class="footer">
    <div class="footer-inner">


<div class="copyright">
  &copy; 
  <span itemprop="copyrightYear">2024</span>
  <span class="with-love">
    <i class="fa fa-heart"></i>
  </span>
  <span class="author" itemprop="copyrightHolder">得月庵主人</span>
</div>

    </div>
  </footer>

  
  <div class="back-to-top" role="button" aria-label="返回顶部">
    <i class="fa fa-arrow-up fa-lg"></i>
    <span>0%</span>
  </div>

<noscript>
  <div class="noscript-warning">Theme NexT works best with JavaScript enabled</div>
</noscript>


  
  <script src="https://cdnjs.cloudflare.com/ajax/libs/animejs/3.2.1/anime.min.js" integrity="sha256-XL2inqUJaslATFnHdJOi9GfQ60on8Wx1C2H8DYiN1xY=" crossorigin="anonymous"></script>
<script src="/js/comments.js"></script><script src="/js/utils.js"></script><script src="/js/motion.js"></script><script src="/js/next-boot.js"></script>

  <script src="https://cdnjs.cloudflare.com/ajax/libs/hexo-generator-searchdb/1.4.1/search.js" integrity="sha256-1kfA5uHPf65M5cphT2dvymhkuyHPQp5A53EGZOnOLmc=" crossorigin="anonymous"></script>
<script src="/js/third-party/search/local-search.js"></script>





  





</body>
</html>
